<檔 n="taixu11.xml">
<平裝 id="21"/>
<精裝 id="11"/>
<頁 id="11p515"/>
<品>隨喜功德品第十八</品>
<段/>一乘果中已滿之佛果，前已釋竟，以下明未滿果。未滿果者，即因中之果。釋
之者有三品，以隨喜功德品為首，在全經品第中則居第十八也。
<段/>隨者、不違反之意，喜、即受心所中之喜受。根塵識三和合為受，即所領受之
境，能領受之心、與居心境間之根、和合而起受心也。順受為喜，違受為苦，不違
不順之受為捨。凡對一切境，皆先領受而後思想。此品所明為領受之喜，顯心與所
聞之佛境相順而不相違。苟非夙植德本，深具善根，何由致此？蓋此諸人，本有法
性之德，無漏之功，故一聞妙法，便現有隨順喜悅之相，能使本有之功德相顯現分
明，發榮滋長也。
<頁 id="11p516"/>
<段/>五法力中第四為聞法，由從他聞能生隨喜，故為法力之一。為明法力所由生，
故有此品。
<丁>丁一　傍隨喜福果</丁>
<戊>戊一　彌勒請　</戊>
<丙>丙二　明未滿果</丙>
<段/><偈>　爾時、彌勒菩薩摩訶薩白佛言：『世尊！若有善男子、善女人，聞是法華經隨喜
者，得幾所福』？而說偈言：『世尊滅度後，其有聞是經，若能隨喜者，為得幾所福
』？</偈>
<段/>聞，兼攝見聞二義。幾所福、猶言幾許福。
<戊>戊二　世尊答</戊>
<己>己一　長行</己>
<庚>庚一　校量為問</庚>
<頁 id="11p517"/>
<段/><偈>　爾時、佛告彌勒菩薩摩訶薩：『阿逸多！如來滅後，若比丘、比丘尼、優婆塞、
優婆夷，及餘智者若長、若幼，聞是經隨喜已，從法會出至於餘處──若在僧坊，若
空閒地，若城邑巷陌、聚落田里，如其所聞，為父母、宗親、善友知識隨力演說。是
諸人等聞已隨喜，復行轉教。餘人聞已，亦隨喜轉教。如是展轉至第五十，阿逸多！
其第五十善男子、善女人隨喜功德，我今說之，汝當善聽！</偈>
<段/>首明能隨喜之人。比丘等四眾，為已信佛法、受戒修行者。餘智者、指尚未聞
法修行之眾。隨喜、即見人得益心生歡喜，不生嫉妒；聞所說法，與心和順，不生
違戾。宗親、同宗之親族。知識、相知相識之人。隨喜聞法及隨喜演說，均不必得
於經之全義，至展轉傳說之後，其義當益不完。直至第五十人者，極言所傳法義之
微，其隨喜功德當至有限也。
<段/><偈>　『若四百萬億阿僧祇世界六趣四生眾生──卵生、胎生、溼生、化生，若有形、
無形，有想、無想、非有想非無想，無足、二足、四足、多足，如是等在眾生數者，
<頁 id="11p518"/>
有人求福，隨其所欲娛樂之具皆給與之。一一眾生，與滿閻浮提金、銀、琉璃、硨磲
、瑪瑙、珊瑚、琥珀、諸妙珍寶，及象馬車乘、七寶所成宮殿樓閣等，是大施主如是
布施滿八十年已。</偈>
<段/>此下明所校量之境。四生，即胎、卵、濕、化。自卵生以下，若加非有形、非
無形兩類，共名十二類生。又四生亦可通攝十二類生，因化生可攝形、想等類也。
此以生類為別。無足、即腹行類，合二足、四足、多足等，皆以足數為別。在眾生
數者，指一切含靈之類。有人求福，猶云此眾生中有求福者，非專指人類也。世界
既多，生類又眾，廣大布施更歷多年，其財施功德之勝如此。
<段/><偈>　『而作是念：我已施眾生娛樂之具，隨意所欲。然此眾生皆已衰老，年過八十，
髮白面皺，將死不久，我當以佛法而訓導之。即集此眾生，宣布法化，示教、利喜，
一時皆得須陀洹道、斯陀含道、阿那含道、阿羅漢道，盡諸有漏，於深禪定皆得自在
，具八解脫。</偈>
<頁 id="11p519"/>
<段/>既有財施，則眾生生活上之苦已為除免，然眾生老病之苦，生死流轉之苦，尚
難獲免。此非財施之力所能拔濟，故更以佛之解脫法示教利喜，令次第證於四果，
成阿羅漢。盡諸有漏，為斷性障。於諸禪定皆得自在，為斷定障。性障由無始俱來
，定障則由修習而得者。執著斷盡，則生死本空，遂得小乘涅槃，其法施功德之勝
又如此。
<段/><偈>　『於汝意云何？是大施主所得功德寧為多不』？彌勒白佛言：『世尊！是人功德
甚多，無量無邊。若是施主，但施眾生一切樂具，功德無量，何況令得阿羅漢果』！</偈>
<段/>此校量施主功德。
<庚>庚二　正成校量</庚>
<辛>辛一　成傍隨喜功德</辛>
<段/><偈>　佛告彌勒：『我今分明語汝：是人以一切樂具施於四百萬億阿僧祇世界六趣眾生
又令得阿羅漢果，所得功德，不如是第五十人聞法華經一偈、隨喜功德，百分、千分
<頁 id="11p520"/>
、百千萬億分不及其一，乃至算數譬喻所不能知。</偈>
<段/>此釋成施主功德不如第五十人隨喜功德之少分。蓋財施只救世人生計之苦，至
法施雖令人人得證阿羅漢亦仍非究竟解脫；又況得阿羅漢者，著於小乘涅槃，於眾
生究有何益？故不如聞妙法一偈者功德之大也。
<段/><偈>　『阿逸多！如是第五十人，展轉聞法華經隨喜功德，尚無量無邊阿僧祇，何況最
初於會中聞而隨喜者，其福復勝，無量無邊阿僧祇不可得比！』</偈>
<段/>此釋成最初隨喜法會者之福更較第五十人為勝。蓋此第五十人，能以隨喜之法
施饒益眾生，皆由展轉傳說經義所致；而此展轉傳說，則皆第五十人以前諸人之力
；而推展轉傳說之由來，非有最初隨喜法會者之隨喜演說，又曷克致此！是此最初
者之功德，皆餘人功德之所從出，故其福無可得比。蓋一人、一時之法會隨喜，一
偈、一句之隨喜演說，其發端雖微，而往往能喚起夙具智根之人，由聞起信，由信
生解，由解起行，由行證果，諸佛諸祖豐盛偉大之佛事業，蓋莫不肇基於是。故一
<頁 id="11p521"/>
人、一言之佛法功德，實非可以限量計也。
<辛>辛二　成正隨喜功德</辛>
<段/><偈>　『又、阿逸多！若人為是經故，往詣僧坊，若坐、若立須臾聽受，緣是功德，轉
身所生得好上妙象馬車乘、珍寶輦輿，及乘天宮。若復有人於講法處坐，更有人來勸
令坐聽，若分座令坐，是人功德，轉身得帝釋坐處，若梵王坐處，若轉輪聖王所坐之
處。』</偈>
<段/>此釋聽聞隨喜、及勸聽隨喜之果。及乘天宮，謂色界天等得乘宮殿往來空中也
。勸坐、分座，令得久聽，自身雖未宏法，即為助人宏法，故隨各人功行，轉身可
得天人等王位之福報。
<段/><偈>　『阿逸多！若復有人語餘人言：「有經名法華，可共往聽。」即受其教，乃至須臾
間聞，是人功德，轉身得與陀羅尼菩薩共生一處，利根智慧，百千萬世終不瘖瘂。』</偈>
<段/>此下詳釋勸聽隨喜之果。先釋得好善友。即受其教，謂此餘人中有人即從其言
<頁 id="11p522"/>
而往聽也。是人、指勸人聽經之人。陀羅尼菩薩，指五地以上。得與共處，故常聞
法，因能完成慧德，永劫不遭瘖瘂。
<段/><偈>　『口氣不臭，舌常無病，口亦無病；齒不垢黑、不黃、不疏、亦不缺落，不差不
曲；脣不下垂，亦不褰縮，不麤澀，不瘡胗，亦不缺壞，亦不咼斜，不厚不大，亦不
黧黑，無諸可惡，鼻不匾⿴匚虒，亦不曲戾；面色不黑，亦不陿長，亦不窊曲，無有一切
不可喜相。脣、舌、牙齒悉皆嚴好，鼻修高直，面貌圓滿，眉高而長，額廣平正，人
相具足。』</偈>
<段/>此釋福相莊嚴。差、謂齒參差。曲、謂齒屈曲。褰音愆，義與縮同。脣下垂則
長，褰縮則短，麤則不細，澀則不滑，脣瘍為胗，不正為咼，皆脣之惡相。⿴匚虎、即
俗書之⿴匚虎，匾薄曰⿴匚虎。不正為戾。陿與狹同。窊音窪，義與凹同。以上口、脣、齒
、鼻、面五節，分顯正報莊嚴之相。自脣、舌、牙齒句以下，總敘善根深厚，諸相
具足之相。
<頁 id="11p523"/>
<段/><偈>　『世世所生，見佛聞法，信受教誨。』</偈>
<段/>此釋生生見佛。能見佛聞法世世不斷，則終當成佛，其福慧何可幾及也？
<段/><偈>　『阿逸多！汝且觀是勸於一人令往聽法功德如此，何況一心聽說讀誦，而於大眾
為人分別，如說修行』！</偈>
<段/>此釋舉劣成勝。謂勸一人聽法者所獲色相莊嚴之報，只為劣果。舉此、正以釋
成自能聽說，并勸眾如說修行者之功德殊勝也。
<己>己二　重頌</己>
<庚>庚一　頌傍隨喜之福</庚>
<段/><偈>　爾時，世尊欲重宣此義而說偈言：『若人於法會，得聞是經典，乃至於一偈，隨
喜為他說，如是展轉教，至於第五十。最後人獲福，今當分別之：如有大施主，供給
無量眾，具滿八十歲，隨意之所欲。見彼衰老相，髮白而面皺，齒疏形枯竭，念其死
不久，我今應當教，令得於道果。即為方便說，涅槃真實法：「世皆不牢固，如水沫
<頁 id="11p524"/>
、泡、燄，汝等咸應當，疾生厭離心」！諸人聞是法，皆得阿羅漢，具足六神通，三
明八解脫。最後第五十，聞一偈隨喜，是人福勝彼，不可為譬喻。如是展轉聞，其福
尚無量，何況於法會，初聞隨喜者？</偈>
<段/>傍隨喜，即展轉聞法之眾。
<庚>庚二　頌正隨喜之福</庚>
<段/><偈>　『若有勸一人，將引聽法華，言此經深妙，千萬劫難遇，即受教往聽，乃至須臾
聞，斯人之福報，今當分別說：世世無口患；齒不疏黃黑，脣不厚褰缺，無有可惡相
；舌不乾黑短。鼻高修且直，額廣而平正，面目悉端嚴，為人所喜見。口氣無臭穢，
優缽華之香，常從其口出。若故詣僧坊，欲聽法華經，須臾聞歡喜，今當說其福：後
生天人中，得妙象馬車，珍寶之輦輿，及乘天宮殿。若於講法處，勸人坐聽經，是福
因緣得釋梵轉輪座。何況一心聽，解說其義趣，如說而修行，其福不可限』。</偈>
<段/>正隨喜、即自往聞法，及勸人聽法者。優缽華、即青蓮花。
<頁 id="11p525"/>
<品>法師功德品第十九</品>
<段/>在明未滿果章中，第一節為明傍隨喜福果。凡隨順真能了解如實修行之人而喜
者為傍隨喜，福果即其功德，已於隨喜功德品中釋竟。第二節為明正依行福果，謂
正依妙法如實修行之福果。釋之者共有二品，首品即法師功德品，在全經品第中則
居第十九。
<段/>前講法師品，分法法師、人法師兩種。此品法師，指能行之人言，非指所行之
法。能行，即指受持、讀誦、解說、書寫等五事。法師本有十種：一、持，二、讀
，三、誦，四、說，五、寫，六、供養，七、施他，八、聽聞，九、思維，十、修
習。此但言五種者，舉此以例其餘耳。為明此法師當得福果多少，故有此品。
<丁>丁二　正依行福果</丁>
<戊>戊一　明法師功德</戊>
<己>己一　告修行法師差別</己>
<頁 id="11p526"/>
<段/><偈>　爾時、佛告常精進菩薩摩訶薩：『若善男子、善女人受持是法華經，若讀、若誦
，若解說、若書寫，</偈>
<段/>每品各有緣起：如來壽量及隨喜功德等品，皆佛果之德，非等覺菩薩不足知之
，故佛告彌勒。此品明能行之人，非具精進之德不足以因行證果，故佛告常精進菩
薩。
<己>己二　顯所得功德多少</己>
<段/><偈>　『是人當得八百眼功德，千二百耳功德，八百鼻功德，千二百舌功德，八百身功
德，千二百意功德。以是功德，莊嚴六根皆令清淨。</偈>
<段/>功德、即由功行所發生之果德。眼、鼻、身功德，不及耳、舌、意德之多者，
蓋耳、舌、意三根，對於妙法之義理，或能聞、或能說、或能證，所聞、所說、所
證之義理無邊，即能聞、能說、能證之功德無邊。而眼、鼻、身之功行，則不如耳
、舌、意：如耳能聞四方之聲，眼只見前方及左右方一半之色；身根合觸方覺，意
<頁 id="11p527"/>
遍虛空；鼻僅通息，舌能發語宣演之類，可以概見。故以人類六根功德之數量，假
定耳、舌、意功德與眼、鼻、身功德之比，為三與二之比，或為千二百與八百之比
也。至八百與千二百數目之取義所由，釋之者亦有數說，茲舉一為例。其說曰：十
善行為本，每一善皆有他九善為助，各成十善行，十十善行為一百。於每一善行中
，各有自作、教他、讚歎法勝、及讚行十善四義，合為四百。為每一根功德之本數
。此四百之功行，各有上中下三品：下品四百，中品倍之，上品三倍之。以耳、舌
、意三根，聽聞談說，心得法義，修行力勝，具足三品，故為上品，各得千二百功
德。眼、鼻、身較劣，故次之各得八百功德。復次、此明功德數量，原就世間凡夫
身根功德言之。凡已生世間者，即為此世間量之所囿，所謂見不超色，聽不出聲。
故此所定六根功德之數，亦即不能出於此世間之數量矣。三世為世，四方為界，三
四、四三，宛轉十二；由十二變百二，由百二變千二。是諸功德，皆由此經殊勝之
增上力，故能莊嚴使得清淨。此清淨功德，非楞嚴所說必先破除五陰而後清淨圓通
<頁 id="11p528"/>
者比，以非由自力修證之所致，全由善持是經之力，加持所成，與密宗三密加持即
身成佛之理蓋相同也。
<己>己三　顯六根殊勝功德</己>
<庚>庚一　眼根殊勝果用</庚>
<段/><偈>　『是善男子、善女人，父母所生清淨肉眼，見於三千大千世界內外所有山林、河
海；下至阿鼻地獄，上至有頂，亦見其中一切眾生，及業因緣果報生處，悉見悉知』
。爾時、世尊欲重宣此義而說偈言：『若於大眾中，以無所畏心，說是法華經，汝聽
其功德。是人得八百功德殊勝眼，以是莊嚴故，其目甚清淨。父母所生眼，悉見三千
界，內外彌樓山，須彌及鐵圍，并諸餘山林，大海江河水。下至阿鼻獄，上至有頂處
，其中諸眾生，一切皆悉見。雖未得天眼，肉眼力如是。</偈>
<段/>前五根中，皆有浮塵根，亦名粗色根。而真能發生六識之根體，則為伏藏於內
之勝義根，亦名淨色根。在外之浮塵根，只以扶助勝義根之成用，故以淨色根為主
<頁 id="11p529"/>
體，此為五根所同。肉眼為浮塵根，眼之能見為勝義根。以經力殊勝，得眼清淨，
故眼根之果用亦成殊勝。山林、河海及阿鼻、有頂，兼橫豎而言。業因緣果報生處
，謂以何種業之因緣，得何種果報及受生何處。父母所生眼、謂肉眼。彌樓山、即
金光山，為圍繞須彌七金山之一。每一小世界，以須彌山為體，以鐵圍山為邊際。
悉見三千界之須彌、鐵圍，即悉見三千大千世界所有之各小世界矣。凡天眼通，能
見最遠、最大、最細，能透障礙，能觀未來。如行者欲以修證而得之，須證四禪始
發此通。受持是經者，並不須修證四禪，故曰未得天眼。然由是經殊勝威力之所加
被，竟以肉眼而見於大千界，正天台教所說之相似位也。凡六根圓通互用之殊勝果
用，本須菩薩報身始有之，此經不離應化身而即法報身，故不離肉眼而顯有天眼通
之力。以下耳、鼻、舌、身、意五根，倣此。
<庚>庚二　耳根殊勝果用</庚>
<段/><偈>　『復次、常精進！若善男子、善女人受持此經，若讀、若誦、若解說、若書寫，
<頁 id="11p530"/>
得千二百耳功德。以是清淨耳，聞三千大千世界，下至阿鼻地獄，上至有頂，其中內
外種種語言音聲：象聲、馬聲、牛聲，車聲，啼哭聲、愁歎聲，螺聲、鼓聲、鐘聲、
鈴聲，笑聲、語聲，男聲、女聲，童子聲、童女聲，法聲、非法聲，苦聲、樂聲，凡
夫聲、聖人聲，喜聲、不喜聲，天聲、龍聲、夜叉聲、乾闥婆聲、阿修羅聲、迦樓羅
聲、緊那羅聲、摩睺羅伽聲，火聲、水聲、風聲，地獄聲、畜生聲、餓鬼聲，比丘聲
、比丘尼聲，聲聞聲、辟支佛聲、菩薩聲、佛聲。以要言之，三千大千世界中一切內
外所有諸聲，雖未得天耳，以父母所生清淨常耳皆悉聞知。如是分別種種音聲，而不
壞耳根』。</偈>
<段/>此長行。耳仍肉耳，以經力顯千二百殊勝功德，故曰清淨耳。行者雖未得天耳
通，而大千內外所有諸聲，悉能分別，皆善持是經之力所致。諸聲總類，以全法界
有情、無情等聲攝之略盡。
<段/><偈>　爾時、世尊欲重宣此義而說偈言：『父母所生耳，清淨無濁穢，以此常耳聞三千
<頁 id="11p531"/>
世界聲。象、馬、車、牛聲，鐘、鈴、螺、鼓聲，琴、瑟、箜篌聲，簫、笛之音聲，
清淨好歌聲，聽之而不著。無數種人聲，聞悉能解了。又聞諸天聲，微妙之歌音；及
聞男、女聲，童子、童女聲；山川險谷中，迦陵頻伽聲，命命等諸鳥，悉聞其音聲。
地獄眾苦痛，種種楚毒聲；餓鬼飢渴逼，求索飲食聲；諸阿修羅等，居在大海邊，自
共言語時，出於大音聲：如是說法者，安住於此間，遙聞是眾聲，而不壞耳根。十方
世界中，禽獸鳴相呼，其說法之人，於此悉聞之。其諸梵天上，光音及遍淨，乃至有
頂天，言語之音聲，法師住於此，悉皆得聞之。一切比丘眾，及諸比丘尼，若讀誦經
典，若為他人說，法師住於此，悉皆得聞之。復有諸菩薩，讀誦於經法，若為他人說
，撰集解其義，如是諸音聲，悉皆得聞之。諸佛大聖尊，教化眾生者，於諸大會中，
演說微妙法，持此法華者，悉皆得聞之。三千大千界，內外諸音聲，下至阿鼻獄，上
至有頂天，皆聞其音聲，而不壞耳根。其耳聰利故，悉能分別知。持是法華者，雖未
得天耳，但用所生耳，功德已如是。</偈>
<頁 id="11p532"/>
<段/>此重頌。命命鳥，即共命鳥，一身二首，故為二命。
<庚>庚三　鼻根殊勝果用</庚>
<段/><偈>　『復次、常精進！若善男子、善女人受持是經，若讀、若誦、若解說、若書寫，
成就八百鼻功德。以是清淨鼻根，聞於三千大千世界上下內外種種諸香：須曼那華香
、闍提華香、末利華香、薝蔔華香、波羅羅華香、赤蓮華香、青蓮華香、白蓮華香，
華樹香，果樹香，旃檀香、沈水香、多摩羅跋香、多伽羅香，及千萬種和香──若末
、若丸、若塗香，持是經者於此間住悉能分別。又復別知眾生之香：象香、馬香、牛
、羊等香。男香、女香、童子香、童女香，及草木叢林香，若近若遠所有諸香，悉皆
得聞，分別不錯。持是經者，雖住於此，亦聞天上諸天之香：波利質多羅拘鞞陀羅樹
香，及曼陀羅華香、摩訶曼陀羅華香、曼殊沙華香，摩訶曼殊沙華香，旃檀、沈水種
種末香，諸雜華香，如是等天香和合所出之香，無不聞知。又聞諸天身香：釋提桓因
在勝殿上五欲娛樂嬉戲時香，若在妙法堂上為忉利諸天說法時香，若於諸園遊戲時香
<頁 id="11p533"/>
：及餘天等男女身香，皆悉遙聞。如是展轉乃至梵世，上至有頂諸天身香，亦皆聞之
。并聞諸天所燒之香，及聲聞香、辟支佛香、菩薩香、諸佛身香，亦皆遙聞知其所在
。雖聞此香，然於鼻根不壞不錯；若欲分別為他人說，憶念不謬』。</偈>
<段/>此長行。此土以臭味之臭字，兼攝香、臭二氣，佛典以香字攝香、臭二氣。須
曼那華、即稱意華。闍提華、即金錢華。末利華、即奈華。薝蔔華、即黃花。波羅
羅華、即熏花。多摩羅跋、義言無垢。多伽羅香、即木香。分別、謂能辨別為何種
也。波利質多羅、為帝釋殿前圓生樹。拘鞞陀羅、為帝釋天大遊戲地樹。釋提桓因
、即天帝釋。五欲娛樂，指其果報上之樂受。梵世、謂梵天王之世界。以上諸香，
以四聖、六凡界、有情、無情攝之略盡。凡夫但能辨別少數之香，若至種數眾多則
不復能辨，此為根壞。持是經者，以清淨鼻能辨諸香，且不錯誤，復能憶別，顯鼻
根通利、六根可以互用之相。
<段/><偈>　爾時、世尊樂欲重宣此義而說偈言：『是人鼻清淨，於此世界中，若香若臭物，
<頁 id="11p534"/>
種種悉聞知。須曼那、闍提、多摩羅、旃檀、沈水、及桂香，種種華果香；及知眾生
香，男子、女人香，說法者遠住，聞香知所在。大勢轉輪王、小轉輪、及子、群臣、
諸宮人，聞香知所在。身所著珍寶，及地中寶藏，轉輪王寶女，聞香知所在。諸人嚴
身具，衣服、及瓔珞，種種所塗香，聞香知其身。諸天若行坐、遊戲、及神變，持此
法華者，聞香悉能知。諸樹華果實，及酥油香氣，持經者住此，悉知其所在。諸山深
險處，旃檀樹華敷，眾生在中者，聞香悉能知。鐵圍山、大海、地中諸眾生，持經者
聞香，悉知其所在。阿修羅男女，及其諸眷屬，鬥諍遊戲時，聞香皆能知。曠野險隘
處，師子、象、虎、狼、野牛、水牛等，聞香知所在。若有懷妊者，未辨其男女，無
根及非人，聞香悉能知。以聞香力故，知其初懷妊，成就不成就，安樂產福子。以聞
香力故，知男女所念，染欲、癡、恚心，亦知修善者。地中眾伏藏，金、銀、諸珍寶
，銅器之所盛，聞香悉能知。種種諸瓔珞，無能識其價，聞香知貴賤，出處及所在。
天上諸華等，曼陀、曼殊沙、波利質多樹，聞香悉能知。天上諸宮殿，上中下差別，
<頁 id="11p535"/>
眾寶華莊嚴，聞香悉能知。天園林、勝殿、諸觀、妙法堂，在中而娛樂，聞香悉能知
。諸天若聽法，或受五欲時，來、往、行、坐、臥，聞香悉能知。天女所著衣，好華
香莊嚴，周旋遊戲時，聞香悉能知。如是展轉上，乃至於梵世，入禪、出禪者，聞香
悉能知。光音、遍淨天，乃至於有頂，初生及退沒，聞香悉能知。諸比丘眾等，於法
常精進，若坐、若經行，及讀誦經典，或在林樹下專精而坐禪，持經者聞香，悉知其
所在。菩薩志堅固，坐禪、若讀誦、或為人說法，聞香悉能知。在在方世尊，一切所
恭敬，愍眾而說法，聞香悉能知。眾生在佛前，聞經皆歡喜，如法而修行，聞香悉能
知。雖未得菩薩無漏法生鼻，而是持經者，先得此鼻相。</偈>
<段/>此重頌。無根及非人，謂懷妊者之所懷，或為男女不分之無根者，或為異物而
非人類也。五通為阿羅漢之所共，而鼻、舌等根之神通則為羅漢所無，惟至菩薩地
位始有此通。持經者尚未及此，故云未得菩薩。然以善持是經之故，已得相似之位
，正顯經力殊勝也。
<頁 id="11p536"/>
<庚>庚四　舌根殊勝功德</庚>
<段/><偈>　『復次、常精進！若善男子、善女人受持是經，若讀、若誦、若解說、若書寫，
得千二百舌功德。若好、若醜、若美、不美、及諸苦澀物，在其舌根皆變成上味，如
天甘露，無不美者。若以舌根，於大眾中有所演說，出深妙聲，能入其心，皆令歡喜
快樂。又諸天子、天女、釋、梵諸天，聞是深妙音聲有所演說、言論次第，皆悉來聽
，及諸龍、龍女，夜叉、夜叉女，乾闥婆、乾闥婆女，阿修羅、阿修羅女，迦樓羅、
迦樓羅女，緊那羅、緊那羅女，摩睺羅伽、摩睺羅伽女，為聽法故，皆來親近恭敬供
養。及比丘、比丘尼，優婆塞、優婆夷，國王、王子，群臣眷屬，小轉輪王、大轉輪
王、七寶千子內外眷屬，乘其宮殿俱來聽法。以是菩薩善說法故，婆羅門、居士、國
內人民，盡其形壽隨侍供養。又諸聲聞、辟支佛、菩薩、諸佛，常樂見之。是人所在
方面，諸佛皆向其處說法。悉能受持一切佛法，又能出於深妙法音』。</偈>
<段/>此長行。首顯舌根之用，次顯巧於說法，多眾聽受供養。
<頁 id="11p537"/>
<段/><偈>　爾時、世尊欲重宣此義而說偈言：『是人舌根淨，終不受惡味，其有所食噉，悉
皆成甘露。以深淨妙聲，於大眾說法，以諸因緣、喻，引導眾生心；聞者皆歡喜，設
諸上供養。諸天、龍、夜叉、及阿修羅等，皆以恭敬心，而共來聽法。是說法之人，
若欲以妙音遍滿三千界，隨意即能至。大小轉輪王、及千子眷屬，合掌恭敬心，常來
聽受法。諸天、龍、夜叉、羅剎、毗舍闍，亦以歡喜心，常樂來供養。梵天王、魔王
，自在、大自在，如是諸天眾，常來至其所。諸佛及弟子，聞其說法音，常念而守護
，或時為現身』。</偈>
<段/>此重頌。羅剎、可怖畏之鬼。毗舍闍，啖眾生精氣以為滋養之鬼。善持是經，
則所說諸法即攝遍十法界，舌之功德殊勝如是。
<庚>庚五　身根殊勝功德</庚>
<段/><偈>　『復次、常精進！若善男子、善女人受持是經，若讀、若誦、若解說、若書寫、
得八百身功德。得清靜身，如淨琉璃。眾生喜見。其身淨故，三千大千世界眾生──
<頁 id="11p538"/>
生時、死時，上下、好醜，生善處、惡處，悉於中現。及鐵圍山、大鐵圍山、彌樓山
、摩訶彌樓山等諸山，及其中眾生，悉於中現。下至阿鼻地獄，上至有頂所有及眾生
，悉於中現。若聲聞、辟支佛、菩薩、諸佛說法，皆於身中現其色像』。爾時、世尊
欲重宣此義而說偈言：『若持法華者，其身甚清淨，如彼淨琉璃，眾生皆喜見。又如
淨明鏡，悉見諸色像。菩薩於淨身，皆見世所有，唯獨自明了，餘人所不見。三千世
界中，一切諸群萌──天、人、阿修羅、地獄、鬼、畜生，如是諸色像，皆於身中現
。諸天等宮殿，乃至於有頂，鐵圍及彌樓，摩訶彌樓山，諸大海水等，皆於身中現。
諸佛及聲聞、佛子菩薩等，若獨若在眾，說法悉皆現。雖未得無漏法性之妙身，以清
淨常體，一切於中現。</偈>
<段/>淨琉璃、謂身相內外明徹。上下、好醜、生善處惡處，謂上界下界、好相醜相
之眾生，轉生善處或惡處也。佛之無漏清淨法身，即是圓同法界，換言之，十法界
即為佛之無漏清淨法身。故十法界一切眾生，悉在佛無漏法性身之內一一顯現。十
<頁 id="11p539"/>
地以上菩薩分能證此，惟佛始能圓滿。彼持是經者，雖尚未能得此，然以善持是經
之故，即可與此果用相應，正顯經力之殊勝也。此經一偈、一句，皆不可思議之解
脫境界，為凡夫心量思議分別所無從測知。持是經者，須隨順信受，如實修行。當
念六種修行之處，即諸大菩薩、聲聞四眾、一切天、人、阿修羅等恭敬圍繞歡喜聽
法之處。行者毫不加以凡情測度，始為善持此經，方能發生諸通，與不可思議之佛
境界相應也。
<庚>庚六　意根殊勝果用</庚>
<段/><偈>　『復次、常精進！若善男子、善女人，如來滅後，受持是經，若讀、若誦、若解
說、若書寫，得千二百意功德。以是清淨意根，乃至聞一偈、一句，通達無量無邊之
義。解是義已，能演說一句、一偈，至於一月、四月、乃至一歲，諸所說法隨其義趣
皆與實相不相違背，若說俗間經書、治世語言、資生業等，皆順正法。三千大千世界
、六趣眾生心之所行，心所動作，心所戲論，皆悉知之。雖未得無漏智慧，而其意根
<頁 id="11p540"/>
清淨如此。是人有所思惟籌量言說，皆是佛法，無不真實，亦是先佛經中所說』。</偈>
<段/>此長行。以持是妙法經義，故得清淨意根。以意根清淨故，聞少字句，通無量
義。以能解法義故，演一句一偈經歷歲時，悉隨義趣不離於此實相之法。由是、故
於世俗之經書、語言、及資生事業等，悉可為之，而盡能假為方便，終仍迴向於佛
法。復得悉知眾生心念，而自心之思量言說，亦永不出於佛法之外。其所得清淨意
根之殊勝果用如是。
<段/><偈>　爾時、世尊欲重宣此義而說偈言：『是人意清淨，明利無濁穢，以此妙意根，知
上中下法；乃至聞一偈，通達無量義；次第如法說，月、四月至歲。是世界內外一切
諸眾生，若天、龍及人、夜叉、鬼神等，其在六趣中，所念若干種，持法華之報，一
時皆悉知。十方無數佛，百福莊嚴相，為眾生說法，悉聞能受持。思惟無量義，說法
亦無量，終始不忘錯，以持法華故。悉知諸法相，隨義識次第，達名字語言，如所知
演說，此人有所說，皆是先佛法，以演此法故，於眾無所畏。持法華經者，意根淨若
<頁 id="11p541"/>
斯，雖未得無漏，先有如是相。是人持此經，安住希有地，為一切眾生歡喜而愛敬。
能以千萬種善巧之語言，分別而說法，持法華經故』。</偈>
<段/>此重頌。上中下法、即菩薩、二乘、人天三法。以上六根殊勝果用，悉由善持
妙法華經之故。雖不離凡夫之六根，而即已深入諸佛祕密之藏，故於諸法能離執著
，能善分別，能為方便，統教眾生共歸佛乘也。
<品>常不輕菩薩品第二十</品>
<段/>修行法師能得六根清淨功德，已於法師功德品釋明。但未知自昔以來，曾有證
得此項功德之人與否？為顯示此能行之人，故有常不輕菩薩一品。本品專明常不輕
菩薩故事，既顯受持是經一句一偈者，為妙法威力之所加持，能得登地菩薩六根互
用之功德；兼顯不受持是經或毀謗是經者，現前雖獲罪報，終仍因是經之緣力能入
於佛道。為顯斯義，故有此品。
<段/>前授各記，為佛授果上之記，而此菩薩對於四眾，則為授因中之記。明但行菩
<頁 id="11p542"/>
薩道，皆當成佛，故有此品。
<段/>法師及隨喜功德等品，皆云受一句、一偈皆當作佛。而常不輕菩薩即不誦經說
法，但禮拜讚歎謂人盡當作佛，此即能受持本經之一句憶念不失者。以是能行忍辱
、精進等菩薩行，自信作佛，信人作佛，終得六根究竟清淨功德。為顯斯義，故有
此品。
<段/>常、恆也，不輕、恭敬也，即恆順眾生愛護恭敬之義。不見有眾生惡相，而但
見其皆具佛性，是即清淨功德之所由來也。在全經品第中，則居第二十。
<戊>戊二　舉法師事證</戊>
<己>己一　長行</己>
<庚>庚一　示前違順所生罪福</庚>
<段/><偈>　爾時、佛告得大勢菩薩摩訶薩：『汝今當知！若比丘、比丘尼、優婆塞、優婆夷
、持法華經者，若於惡口罵詈誹謗，獲大罪報，如前所說；其所得功德，如向所說眼
<頁 id="11p543"/>
、耳、鼻、舌、身、意清淨。</偈>
<段/>謂違反是經加以誹謗者，所得罪報，如譬喻品頌所說。順於經義修持者所得功
德，如法師功德品所說，皆違順所生之罪福也。得大勢、即大勢至菩薩，有大威力
名曰大勢至者，成就圓滿之義。此品經文，佛以告得大勢菩薩者，顯常不輕菩薩持
經勇猛成就功德之勢力；兼顯違反是經者終亦成佛，亦由是經之殊勝勢力也。又、
大勢至菩薩報身，常在西方極樂世界，贊助彌陀接引眾生，而復應化於此土中，在
法華經會上證明此經之威德力也。
<庚>庚二　顯持經人違順人相</庚>
<辛>辛一　標往古時節佛世</辛>
<段/><偈>　『得大勢！乃往古昔過無量無邊不可思議阿僧祇劫，有佛名威音王如來、應供、
正遍知、明行足、善逝、世間解、無上士調御丈夫、天人師、佛、世尊，劫名離衰，
國名大成。其威音王佛，於彼世中為天、人、阿修羅說法：為求聲聞者，說應四諦法
<頁 id="11p544"/>
，度生老病死究竟涅槃；為求辟支佛者，說應十二因緣法；為諸菩薩，因阿耨多羅三
藐三菩提說應六波羅密法，究竟佛慧。得大勢！是威音王佛壽四十萬億那由他恆河沙
劫，正法住世劫數如一閻浮提微塵，像法住世劫數如四天下微塵。其佛饒益眾生已，
然後滅度。正法、像法滅盡之後，於此國土復有佛出，亦號威音王如來、應供、正遍
知、明行足、善逝、世間解、無上士調御丈夫、天人師、佛、世尊。如是次第有二萬
億佛，皆同一號。</偈>
<段/>此釋古時佛世。此方佛教以音聞為體。音王、音之有大威力者。威音王如來，
為古佛之別號。離衰、謂離一切衰惡之法。大成、謂成一切善法。威音王國中，亦
以三乘法教化眾生。應四諦法者，謂以求聲聞乘感佛，佛乃應以四諦法也。究竟佛
慧，即佛之究竟智慧。言威音王佛為諸菩薩說六波羅密法，以入於佛之究竟智慧。
亦可以究竟佛慧四字，通屬上三乘而言，言為三乘各各說法，皆令直趣於究竟佛智
也。每四大部洲為一個四天下，閻浮提即四大部洲中之一洲，為一個四天下四分之
<頁 id="11p545"/>
一。故威音王正法住世之數，為像法住世數四分之一。閻浮提，義言勝金洲，即吾
人現所依止之土。以上詳釋威音王佛世，所以啟常不輕菩薩之出現也。
<辛>辛二　顯能行違順人相</辛>
<段/><偈>　『最初威音王如來既已滅度，正法滅後，於像法中，增上慢比丘有大勢力。爾時
、有一菩薩比丘，名常不輕。得大勢！以何因緣名常不輕？是比丘凡有所見，若比丘
、比丘尼、優婆塞、優婆夷，皆悉禮拜讚歎而作是言：「我深敬汝等，不敢輕慢，所
以者何？汝等皆行菩薩道，當得作佛」。而是比丘不專讀誦經典，但行禮拜。乃至遠
見四眾，亦復故往禮拜讚歎而作是言：「我不敢輕於汝等，汝等皆當作佛」。</偈>
<段/>此釋惡人益勢、善士增勤。謂增上慢比丘增益勢力，而修忍辱行之菩薩益勤精
進也。正法既滅之時，所有善根成熟之眾生，已以佛法度脫，而善根未成熟者，當
然尚無護持正法之力，故未知解謂已知解、未修證謂已修證之增上慢人，值此時最
有勢力。去佛既遙，妄人之勢復熾，苟欲護持佛法，非有不避譏嫌、甘受苦痛、排
<頁 id="11p546"/>
除一切、高唱正義之極大勇猛勢力，何由使此佛法之將亡者存，將晦者曙、將絕者
續乎！故爾時常不輕菩薩出世之因緣，至為重大也。當威音王佛法衰微之際，比丘
等四眾對於佛法，或信而不解，或解而不信，甚或不解不信，假託律儀。而常不輕
菩薩，一心深信眾生皆當作佛之佛說，悉皆不敢輕慢，謂當作佛。在在處處獨標真
義，統攝群機，遂使佛法果因之不至墜落。其奉持經法，實已能以一句攝無量義，
豈止勝於但能讀誦經典者哉！
<段/><偈>　『四眾之中，有生瞋恚心不淨者，惡口罵詈言：「是無智比丘，從何所來？自言
我不輕汝而與我等授記，當得作佛；我等不用如是虛妄授記」。如此經歷多年，常被
罵詈，不生瞋恚。常作是言：「汝當作佛」。說是語時，眾人或以杖木、瓦石而打擲
之。避走遠住，猶高聲唱言：「我不敢輕於汝等，汝等皆當作佛」。以其常作是語故
，增上慢比丘、比丘尼、優婆塞、優婆夷，號之為常不輕。</偈>
<段/>此釋語加能忍、身害能受、及善名緣起。常被罵詈，或受杖石，經歷多年，不
<頁 id="11p547"/>
生瞋恚，仍一心深信眾生皆當作佛。此已攝盡忍辱、精進等波羅密。而其心中、目
中，只見有佛，不見眾生，實能契於即生即佛、心佛眾生三無差別之境，更無一相
之可安立，其清淨為何如也！
<段/><偈>　『是比丘臨欲終時，於虛空中具聞威音王佛先所說法華經二十千萬億偈，悉能受
持，即得如上眼根清淨，耳、鼻、舌、身、意根清淨。得是六根清淨已，更增壽命二
百萬億那由他歲，廣為人說是法華經。於時增上慢四眾──比丘、比丘尼、優婆塞、
優婆夷──輕賤是人為作不輕名者，見其得大神通力、樂說辯力、大善寂力，聞其所
說皆信伏隨從。是菩薩復化千萬億眾，令住阿耨多羅三藐三菩提。</偈>
<段/>此釋勝果遂生、惡人從化。常不輕菩薩受持妙法華經眾生皆當成佛一句之義，
既已盡其形壽。至臨終時，復受持威音王佛說授是經諸偈，故以此增上法力得六根
清淨功德，增壽說法，降伏惡人，化令成道。壽命為果報之主體，因行殊勝故果報
殊勝，故果報主體之壽命亦與為殊勝。大善寂力，即由清淨功德所發生之禪定力。
<頁 id="11p548"/>
<段/><偈>　『命終之後，得值二千億佛，皆號日月燈明，於其法中說是法華經。以是因緣，
復值二千億佛，同號雲自在燈王，於此諸佛法中受持讀誦。為諸四眾說此經典故，得
是常眼清淨，耳、鼻、舌、身、意諸根清淨。於四眾中說法，心無所畏。得大勢！是
常不輕菩薩摩訶薩，供養如是若干諸佛，恭敬尊重讚歎，種諸善根。於後復值千萬億
佛，亦於諸佛法中說是經典，功德成就，當得作佛。</偈>
<段/>此釋善士增進。謂常不輕菩薩更值諸佛，受持是經，增進功德，終成正覺也。
既久值日月燈明及雲自在燈王諸佛，因得自持是經并令人持，故功行圓滿，能證得
是常清淨六根功德。常者、謂此功德修證圓滿，得究竟清淨永住不退也；為初地菩
薩法身、六根互用、圓通清淨之相。無所畏，謂無五怖畏：一、無不活畏，初地證
無住身，得淨慧命，隨願應生，故無不活畏。二、無惡名畏，凡有所行皆利眾生，
名稱普聞，故無惡名畏。三、無死畏，菩薩法身常住，本無來去，既離我見，安有
身相？故無死畏。四、無墮惡道畏，菩薩歷劫奉佛，修諸善法，遠離三毒，除以大
<頁 id="11p549"/>
悲願力示現惡道方便度生外，餘所修行與惡趣無一相應，故無墮惡道畏。五、無大
眾威德畏，尚不見世間有一眾生能與菩薩相等者，況能勝過？但由悲願隨順應導，
故無此畏。又、六根既常清淨，故聞一切法能持，得諸陀羅尼，常憶念不忘，三德
具足，亦即菩薩之說法無所畏也。
<庚>庚三　會今古示違順人相</庚>
<段/><偈>　『得大勢！於意云何？爾時常不輕菩薩豈異人乎？則我身是。若我於宿世不受持
、讀誦此經、為他人說者，不能疾得阿耨多羅三藐三菩提；我於先佛所受持、讀誦此
經、為人說故，疾得阿耨多羅三藐三菩提。得大勢！彼時四眾──比丘、比丘尼、優
婆塞、優婆夷，以瞋恚意輕賤我故，二百億劫常不值佛，不聞法、不見僧，千劫於阿
鼻地獄受大苦惱。畢是罪已，復遇常不輕菩薩，教化阿耨多羅三藐三菩提。得大勢！
於汝意云何？爾時四眾常輕是菩薩者，豈異人乎？今此會中跋陀婆羅等五百菩薩，師
子月等五百比丘，尼思佛等五百優婆塞，皆於阿耨多羅三藐三菩提不退轉者是。</偈>
<頁 id="11p550"/>
<段/>四眾比丘等身為佛徒，乃輕賤真能奉法之人，故其果報即以多劫不逢三寶為報
。蓋必有如是之離善友緣，始能三毒增上，惡業重重，以造成是千劫無間獄之苦因
。故無間獄之苦報非酷，而不聞三寶名之報乃為真酷，以勝緣既絕，斯覺路永斷也
。然此四眾等，卒因與常不輕有違反罵詈之緣，及曾與聞眾生皆當作佛一句經義之
緣，能於罪報既盡之餘，復遇釋尊受教，發心趣道。此既顯經力圓賅統攝之殊勝勢
力，益顯不值佛、不聞法、不見僧之果報為至可驚危也。跋陀婆羅、此云賢護，無
定儀者。師子月及尼思佛，皆上首之名。或謂：菩薩度生，當以觀機化導為主。常
不輕菩薩值正法已滅之時，既知四眾不能明於佛義，曷為作此驚人之行，故啟其怒
詈、使造罪業而罹諸苦乎？不知隨機示教之方便善巧，乃諸佛果後大悲方便之祕密
力，非未入地之菩薩所能行。常不輕菩薩，但以其所自信之法義如說修行，冀以自
信者並使人信，為尊佛法、為宏佛法、為昌明佛法、為建立佛法，以是種種故惟重
法而不重己，但顧法而不顧機，雖當時眾生有不能現時受益之處，亦有所不暇恤也
<頁 id="11p551"/>
。況在被化之眾生中，往往有具極劣根性，非先以大法激起其煩惱、令受諸毒苦之
後，不能有順受化度之希望。如此增上慢比丘等，即以獲受罪苦之故，得降伏其我
慢，終於報盡以後，遂能善根生發，聞法修行。此正逆行將護之法，適以速其度脫
，否則雖再歷二百億劫，恐尚在沈淪飄墮中耳。
庚四　結勸眾人除違行順
<段/><偈>　『得大勢！當知是法華經，大饒益諸菩薩摩訶薩，能令至於阿耨多羅三藐三菩提
。是故諸菩薩摩訶薩，於如來滅後，常應受持、讀、誦、解說、書寫是經』！</偈>
<段/>此結勸眾人除違行順。以隨順是經者既疾得成佛，而違反是經者久亦成佛，故
為大饒益於諸菩薩。惟彼不聞是經者，則終絕於佛，以是知值正法已滅之後，若為
人說是經之一偈、一句，即為能增益人以無上之功德也。
<己>己二　重頌</己>
<段/><偈>　爾時、世尊欲重宣此義而說偈言：</偈>
<頁 id="11p552"/>
<庚>庚一　頌說經人違順之相</庚>
<段/><偈>　『過去有佛，號威音王，神智無量，將導一切，天、人、龍、神所共供養。是佛
滅後，法欲盡時，有一菩薩，名常不輕。時諸四眾計著於法，不輕菩薩往到其所而語
之言：「我不輕汝；汝等行道，皆當作佛」。諸人聞已，輕毀罵詈，不輕菩薩能忍受
之。其罪畢已，臨命終時，得聞此經，六根清淨；神通力故，增益壽命。復為諸人廣
說是經，諸著法眾，皆蒙菩薩教化成就令住佛道。不輕命終，值無數佛，說是經故，
得無量福；漸具功德，疾成佛道。</偈>
<段/>計著於法，謂妄計執著於小乘等教法也。其罪畢已，謂常不輕菩薩先世或有罪
業，以今世受持是經，為人輕賤故先世罪業則為消滅，故曰其罪畢已。
<庚>庚二　頌結會古今</庚>
<段/><偈>　『彼時不輕，則我身是。時四部眾著法之者，聞不輕言汝當作佛，以是因緣，值
無數佛；此會菩薩五百之眾，并及四部清信士女，今於我前聽法者是。</偈>
<頁 id="11p553"/>
<段/>結會今古，以示眾人違順之相。
<庚>庚三　頌結勸眾人除違行順</庚>
<段/><偈>　『我於前世，勸是諸人聽受斯經第一之法，開示教人令住涅槃，世世受持如是經
典。億億萬劫至不可議，時乃得聞是法華經；億億萬劫至不可議，諸佛世尊時說是經
：是故行者，於佛滅後聞如是經，勿生疑惑，應當一心廣說此經。世世值佛，疾成佛
道』。</偈>
<段/>億億萬劫至不可議，明劫數之久遠。言諸佛世尊經如是久遠之劫，時為一說此
經，而諸人乃時得一聞此經，顯正法難聞，既獲聞法應疾受持。以上既顯示古今人
違順罪福之相，故行者如欲除違，應以彼四眾為戒；如欲行順，當以常不輕菩薩為
法也。
<品>如來神力品第二十一</品>
<段/>序分及正宗分均已釋竟，以下為流通分。共有八品：初二品──即神力、囑累
<頁 id="11p554"/>
二品，為付囑流通。以後六品，為稟命流通。此如來神力品，為付囑流通之第一品
；而在全經品第，則居第二十一。
<段/>如來、指釋尊及十方分身如來。變化無方之謂神，有大威勢之謂力。以有無方
之變化，能令未信者生信，未解者領解，未行者起行，故曰如來神力。是經既為難
信難解之法，欲令流通，必先起信；欲資深信，必賴神通。故如來以身輪不思議化
，起出舌、放光、摩頂等妙用，令知世尊具大神通，出言諦實，斯眾皆決信，付囑
即為有力，故付囑流通之中，先有此品。
<甲>甲三　流通分</甲>
<乙>乙一　付囑流通</乙>
<丙>丙一　現神力以起信行</丙>
<丁>丁一　涌出請</丁>
<段/><偈>　爾時，千世界微塵等菩薩摩訶薩從地涌出者，皆於佛前一心合掌，瞻仰尊顏而白
<頁 id="11p555"/>
佛言：『世尊！我等於佛滅後，世尊分身所在國土滅度之處，當廣說此經。所以者何
？我等亦自欲得是真淨大法，受持、讀、誦、解說、書寫而供養之』。</偈>
<段/>從地涌出之菩薩，請廣說是經也。微塵、猶言無數。言當於釋尊及分身佛滅度
之處，受持供養是經，并為人廣說。
<丁>丁二　如來現</丁>
<戊>戊一　長行</戊>
<己>己一　示現如來神力</己>
<段/><偈>　爾時、世尊於文殊師利等無量百千萬億舊住娑婆世界菩薩摩訶薩，及諸比丘、比
丘尼、優婆塞、優婆夷、天、龍、夜叉、乾闥婆、阿修羅、迦樓羅、緊那羅、摩睺羅
伽、人非人等一切眾前，現大神力：出廣長舌，上至梵世；一切毛孔，放於無量無數
色光，皆悉遍照十方世界。眾寶樹下師子座上諸佛，亦復如是出廣長舌，放無量光。</偈>
<段/>此釋出舌放光。從地涌出諸人，皆新來之菩薩，而世尊及其分身佛，獨於舊住
<頁 id="11p556"/>
娑婆世界無量菩薩等眾前現此神力，明咐囑流通之勝緣，獨重於茲土也。出舌、放
光，為如來神境通變化之力。化無為有為化，如化無身為有身，化無語言為有語言
，化無境界為有境界之類。變常為奇為變，共有十八變，茲附釋如下：一、震動，
地六動等是。二、熾然，身之上下出水火等是。三、流布，如聲光等從漸遠及等是
。四、示現，示現他方諸界各趣事物等是。五、轉變，轉地為金，水為酪，淨穢為
穢淨等是。六、往來，於一切處行無障礙等是。七、卷，八、舒，卷大入小，舒小
令大，納須彌令入芥子，展一毛使充法界等是。九、眾像入身，能以諸世界納於身
毛孔等是。十、同類往趣，應物現形，往為說法，事訖還沒，令不識知等是。十一
、顯，十二、隱，於大眾中隱沒自身復令顯現等是。十三、所作自在，謂轉動有情
令其往來，己身語默皆得自在等是。十四、制他神通，謂佛、菩薩、二乘等，各能
制伏本位以下所現神通。十五、能施辯才，謂不能說法者加持能使說法。十六、能
施憶念，於法失念，能令復憶不至忘失；如阿難以佛力加持，能憶念無量經義，資
<頁 id="11p557"/>
以結集等是。十七、能施安樂，如說法消除眾生怖畏、疾疫、災患等是。十八、放
大光明，謂能放一光，頓照無量國土，作大利益等是。本節出廣長舌，屬神境通之
第八變舒。放無量光，屬第十八變大放光明。
<段/><偈>　釋迦牟尼佛及寶樹下諸佛現神力時，滿百千歲，然後還攝舌相，一時謦欬。俱共
彈指。是二音聲，遍至十方諸佛世界，地皆六種震動。其中眾生、天、龍、夜叉、乾
闥婆、阿修羅、迦樓羅、緊那羅、摩睺羅伽、人非人等，以佛神力故，皆見此娑婆世
界無量無邊百千萬億眾寶樹下師子座上諸佛，及見釋迦牟尼佛共多寶如來在寶塔中坐
師子座，又見無量無邊百千萬億菩薩摩訶薩、及諸四眾恭敬圍繞釋迦牟尼佛。既見是
已，皆大歡喜，得未曾有。即時諸天於虛空中高聲唱言：『過此無量無邊百千萬億阿
僧祇世界，有國名娑婆，是中有佛名釋迦牟尼，今為諸菩薩摩訶薩說大乘經，名妙法
蓮華，教菩薩法，佛所護念。汝等當深心隨喜，亦當禮拜、供養釋迦牟尼佛』。彼諸
眾生聞虛空中聲已，合掌向娑婆世界，作如是言：『南無釋迦牟尼佛！南無釋迦牟尼
<頁 id="11p558"/>
佛』！</偈>
<段/>此釋謦欬、彈指、地動、示現四事。滿百千歲，蓋結經者假此土歲量以表當時
經歷時間之久。舌既還攝，諸佛復各謦欬，并各彈指，故曰一時謦欬俱共彈指。十
方世界天人等眾，盡見此土諸佛，樹下集坐，圍繞世尊，此非佛光加被，何由致此
？故曰示現。彼土眾生，既悉見此土事物，遂起皈命世尊之想，均顯神力之殊勝也
。謦欬、由無而有，屬化而不屬變；彈指、屬第十三變所作自在；地動、屬第一變
；示現、屬第四變。
<段/><偈>　以種種華、香、瓔珞、旛、蓋及諸嚴身之具，珍寶妙物，皆共散娑婆世界。所散
諸物，從十方來，譬如雲集。變成寶帳，遍覆此間諸佛之上。於時、十方世界通達無
礙，如一佛土。</偈>
<段/>此釋合蓋、變土二事。十方供養之具變為寶帳，遍蓋佛上，故曰合蓋。十方世
界如一佛土，故曰變土。合蓋、屬第七變；變土、屬第五變。
<頁 id="11p559"/>
<己>己二　付囑修行供養</己>
<段/><偈>　爾時佛告上行等菩薩大眾：『諸佛神力，如是無量無邊不可思議。若我以是神力
，於無量無邊百千萬億阿僧祇劫，為囑累故說此經功德，猶不能盡。以要言之，如來
一切所有之法，如來一切自在神力，如來一切祕要之藏，如來一切甚深之事，皆於此
經宣示顯說。是故汝等於如來滅後，應一心受持、讀、誦、解說、書寫，如說修行！</偈>
<段/>此釋咐囑修行。
<段/><偈>　『所在國土，若有受持、讀、誦、解說、書寫、如說修行；若經卷所住之處──
若於園中，若於林中，若於樹下，若於僧坊，若白衣舍，若在殿堂，若山谷曠野，是
中皆應起塔供養。所以者何？當知是處即是道場，諸佛於此得阿耨多羅三藐三菩提，
諸佛於此轉於法輪，諸佛於此而般涅槃』。</偈>
<段/>此勸隨喜供養。
<戊>戊二　重頌</戊>
<頁 id="11p560"/>
<段/><偈>　爾時、世尊欲重宣此義而說偈言：『諸佛救世者，住於大神通，為悅眾生故，現
無量神力。舌相至梵天，身放無數光，為求佛道者，現此希有事。諸佛謦欬聲，及彈
指之聲，周聞十方國，地皆六種動。以佛滅度後，能持是經故，諸佛皆歡喜，現無量
神力。</偈>
<段/>此四頌、頌神力。
<段/><偈>　『囑累是經故，讚美受持者，於無量劫中，猶故不能盡。是人之功德，無邊無有
窮，如十方虛空，不可得邊際。能持是經者，則為已見我，亦見多寶佛，及諸分身者
；又見我今日，教化諸菩薩。能持是經者，令我及分身、滅度多寶佛，一切皆歡喜；
十方現在佛，并過去、未來，亦見亦供養，亦令得歡喜。諸佛坐道場，所得祕要法，
能持是經者，不久亦當得。能持是經者，於諸法之義，名字及言辭，樂說無窮盡；如
風於空中，一切無障礙。於如來滅後，知佛所說經，因緣及次第，隨義如實說。如日
月光明，能除諸幽冥，斯人行世間，能滅眾生闇，教無量菩薩，畢竟住一乘。是故有
<頁 id="11p561"/>
智者，聞此功德利，於我滅度後，應受持斯經；是人於佛道，決定無有疑』。</偈>
<段/>此十二頌、頌咐囑。
<品>囑累品第二十二</品>
<段/>流通分內，依經文次第，於如來神力品之後即為囑累品，故在全經品第中，居
第二十二。
<段/>前品佛既顯大神通，令眾信受，此更以手摩諸菩薩頂，囑咐流通。顯受持是經
者，即為佛力之所護持攝受。為明斯義，故有此品。
<段/>勝妙力無上中，有護法力。本品與普賢菩薩勸發品，同為護法力無上。但普賢
品為菩薩之護法力；為明佛之護法力無上，故有此品。
<段/>囑、咐囑，累、重疊之義，謂再三咐囑。又依中土文義，亦可釋云：以此妙法
咐囑菩薩，即以此事累諸菩薩荷擔責任也。
<丙>丙二 正囑累以令流通</丙>
<頁 id="11p562"/>
<丁>丁一　如來付囑</丁>
<段/><偈>　爾時、釋迦牟尼佛從法座起，現大神力，以右手摩無量菩薩摩訶薩頂而作是言：
『我於無量百千萬億阿僧祇劫，修習是難得阿耨多羅三藐三菩提法，今以付囑汝等，
汝等應當一心流布此法，廣令增益』！如是三摩諸菩薩摩訶薩頂而作是言：『我於無
量百千萬億阿僧祇劫，修習是難得阿耨多羅三藐三菩提法，今以付囑汝等，汝等當受
持、讀、誦、廣宣此法，令一切眾生普得聞知！</偈>
<段/>此釋三業加持、咐囑流通。手摩為身業，口言為語業，咐囑必有意旨為意業，
故云三業加持。以手摩無量菩薩頂，則當有無量手；摩頂同時，則手之數亦當同時
與為無量，故曰現大神力。一心流布，謂專事流通。廣令增益，謂令眾生得聞此法
而增長法益，即聞此法後能發菩提心、入佛知見也。下復三摩頂而三告之。
<段/><偈>　『所以者何？如來有大慈悲，無諸慳吝，亦無所畏，能與眾生佛之智慧、如來智
慧、自然智慧，如來是一切眾生之大施主。汝等亦應隨學如來之法，勿生慳吝！於未
<頁 id="11p563"/>
來世，若有善男子、善女人信如來智慧者，當為演說此法華經，使得聞知，為令其人
得佛慧故。</偈>
<段/>此釋三業加持咐囑之所由。蓋妙法既為如來修習所得，則欲受持是法者必當先
知如來之功德也。能與人以樂為慈，能拔人於苦為悲，不祕大法為無慳吝，敢決定
說為無所畏。佛智慧、指佛之種智；如來智慧、指根本一切智，即一切智之體性智
；自然智慧、為無為智。凡此諸智，佛悉能與眾生令得法樂，故曰施主；以所授妙
法、為給眾生以究竟之樂，故曰大施主。菩薩欲學佛，即應學如來以如是難得之妙
法施給眾生，令入佛之知見，否則即不為學佛。得佛慧、謂由聞生信，由信生解，
由解起行，由行而證入於佛之知見也。
<段/><偈>　『若有眾生不信受者，當於如來餘深法中示教利喜。汝等若能如是，則為已報諸
佛之恩』。</偈>
<段/>此釋權教餘法、及勸信報恩。謂若遇根性未熟之眾生，不能信此妙法華經者，
<頁 id="11p564"/>
當為權說其餘有深義之經法，以調伏其心，令生法喜。苟能如是受持，如是示教，
斯為已報佛恩也。餘深法、不專指何經，或為大乘方廣經典，或為小乘經典，或為
人天等善法。既為佛法，皆令眾生會歸佛義，故即盡為深法。其不見法之深義者，
以眾生取著於法相故耳。蓋苟為佛法，雖極淺為五戒、三皈依、一稱南無佛之類，
均為深法，以已入佛道故。彼外道之世間有漏諸法，雖已修證至非非想定，固不足
以及之也。佛恩難報，然亦非竟難報，若能受持是經，並廣勸人受持，即為已報。
否則空鶩於布施供養三寶之為，雖非無緣法之益，固無當於能報佛恩之萬一也。
<丁>丁二　菩薩敬受</丁>
<段/><偈>　時諸菩薩摩訶薩聞佛作是說已，皆大歡喜遍滿其身，益加恭敬，曲躬低頭，合掌
向佛，俱發聲言：『如世尊敕，當具奉行。唯然，世尊！願不有慮』！諸菩薩摩訶薩
眾，如是三反俱發聲言：『如世尊敕，當具奉行！唯然，世尊！願不有慮』。</偈>
<段/>菩薩因佛三敕，故三反答之。
<頁 id="11p565"/>
<丁>丁三　令塔等還</丁>
<段/><偈>　爾時、釋迦牟尼佛令十方來諸分身佛各還本土，而作是言：『諸佛各隨所安，多
寶佛塔還可如故』。</偈>
<丁>丁四　眾皆歡喜</丁>
<段/><偈>　說是語時，十方無量分身諸佛坐寶樹下師子座上者，及多寶佛，并上行等無邊阿
僧祇菩薩大眾，舍利弗等聲聞四眾，及一切世間天、人、阿修羅等，聞佛所說，皆大
歡喜。</偈>
<段/>結經之末。並無信受奉行或作禮而去等語，顯是品之後仍有下文也。
<品>藥王菩薩本事品第二十三</品>
<段/>前兩品為咐囑流通，釋尊之說已畢，故以囑累品結之。自本品以下，為稟命流
通，謂稟佛之命以流通此經也。共有六品，總分五節：本品為一節，妙音品為一節
，普門品、陀羅尼品合為一節，妙莊嚴品為一節，勸發品為一節。若以囑累品附於
<頁 id="11p566"/>
最後，則與勸發品合為一節，仍共為五節耳。
<段/>藥王者、具去疾治病之功用為藥，有大威德自在之勢力為王。菩薩說誓度生，
願以身化為藥樹，使聽其名字、聞其氣味者，皆能已疾。具此本願，故為藥王。又
以心相言之，菩薩以眾生一切染心、與自性清淨心不相應，願以自性清淨心之妙藥
，起煩惱之沈疴，勢力無雙，威神自在，故為藥王。本者、往古之因由，事者、報
身之體業。為敘藥王菩薩本因修行之事以利時會，故有此品。於稟命流通中為第一
節，於全經品第中，則居第二十三。
<乙>乙二　稟命流通</乙>
<丙>丙一　自行苦行力以流通</丙>
<丁>丁一　宿王華問</丁>
<段/><偈>　爾時、宿王華菩薩白佛言：『世尊！藥王菩薩云何遊於娑婆世界？世尊！是藥王
菩薩有若干百千萬億那由他難行苦行。善哉！世尊！願少解說，諸天、龍神、夜叉、
<頁 id="11p567"/>
乾闥婆、阿修羅、迦樓羅、緊那羅、摩睺羅伽、人非人等，又他國土諸來菩薩，及此
聲聞眾聞皆歡喜』。</偈>
<段/>宿王華，謂宿世已來持法華經，如王自在，舉德列名也。云何遊於娑婆世界，
謂以何功德行化於此世界。難行、人所難為之行，苦行、刻苦己身之行也。
<丁>丁二　世尊委答</丁>
<戊>戊一　敘稱古佛</戊>
<段/><偈>　爾時、佛告宿王華菩薩：『乃往過去無量恆河沙劫，有佛號日月淨明德如來，應
供、正遍知、明行足、善逝、世間解、無上士調御丈夫、天人師、佛、世尊。其佛有
八十億大菩薩摩訶薩，七十二恆河沙大聲聞眾；佛壽四萬二千劫，菩薩壽命亦等。彼
國無有女人、地獄、餓鬼、畜生、阿修羅等、及以諸難。地平如掌，琉璃所成，寶樹
莊嚴，寶帳覆上，垂寶華旛，寶瓶、香罏周遍國界。七寶為臺，一樹一臺，其樹去臺
盡一箭道；此諸寶樹，皆有菩薩、聲聞而坐其下。諸寶臺上，各有百億諸天作天伎樂
<頁 id="11p568"/>
，歌歎於佛以為供養。爾時、彼佛為一切眾生喜見菩薩及眾菩薩、諸聲聞眾，說法華
經。</偈>
<段/>日月淨明德、為古佛之別號。其佛有八十億大菩薩等，指佛眷屬而言。無女人
、三惡道、阿修羅等及以諸難，統明無惡之相。難、指八難。以下更分顯國土、臺
榭之相，及所說之經法。一切眾生喜見，為菩薩之別號。
<戊>戊二　敘述修行</戊>
<己>己一　精進得定</己>
<段/><偈>　『是一切眾生喜見菩薩，樂習苦行，於日月淨明德佛法中，精進經行，一心求佛
，滿二千歲已，得現一切色身三昧。</偈>
<段/>此釋精進得定。苦行、即刻苦己身之行。真修行者，必先克治一己之憂悲、貪
欲、忿諍、散亂、放逸、懈怠之種種煩惱。三昧、亦言三摩提，義言正定，或言等
持，謂心體平等任持無所偏著；亦稱正受，謂心體圓明不受一切也。現一切色身三
<頁 id="11p569"/>
昧者，佛之法身一真常住，本來圓遍法界，若真能證此者，於其所見之山河、大地
、草木、叢林、虛空、日月、一切有情、無情，即知無一不由法身所現，即知此一
切色身無一非法身所攝。所見一切物之色身，既無一非法身，則能見者之色身，自
亦不離於法身之性。如是、故無我相，無人相，無一切色身之相，即為已得一切平
等法身之體。故在此法體上，普現一切眾生世界，而此一切眾生世界亦即為自身，
是為現一切色身三昧之義。眾生以向執己見，故見各物皆非己有，若己見破則我相
破，我相破則一切色身相破，是為能得此三昧之義。
<己>己二　供養佛法</己>
<段/><偈>　『得此三昧已，心大歡喜，即作念言：我得現一切色身三昧，皆是得聞法華經力
，我今當供養日月淨明德佛及法華經。</偈>
<段/>此釋喜念供養。
<段/><偈>　『即時入是三昧，於虛空中雨曼陀羅華、摩訶曼陀羅華、細末堅黑栴檀，滿虛空
<頁 id="11p570"/>
中如雲而下；又雨海此岸栴檀之香──此香六銖，價直娑婆世界──以供養佛。</偈>
<段/>此釋入定起通。能現一切色身，即無一不能變現，故於虛空中起生神通、化有
華香等事。
<段/><偈>　『作是供養已，從三昧起而自念言：我雖以神力供養於佛，不如以身供養。</偈>
<段/>此釋重思不足。神力、謂神通力，即上雨華、雨香等事。重復思惟，以此供養
為未足，故更欲以所得報身為供養之具。
<段/><偈>　『即服諸香──栴檀、薰陸、兜樓婆、畢力迦、沈水膠香，又飲薝蔔諸華香油；
滿千二百歲已，香油塗身，於日月淨明德佛前，以天寶衣而自纏身，灌諸香油，以神
通力願而自然身。</偈>
<段/>此釋然身供養。薰陸、即乳香，兜樓婆、有香之草，畢力迦、即丁香。捨身自
然，亦苦行之一。苦行以克治我相為本，我相以身見為本，身見為一切煩惱之所依
止；此見一空，則一切煩惱空：此就凡夫對治惡見言之也。更就菩薩功德言之：菩
<頁 id="11p571"/>
薩功行圓滿，福德莊嚴，在在與般若相應，故其報身即等同法身。此法身既具足一
切功德之香，復具足智慧光明之德，是為能自熾然之義。然仍不自滿足，以此智身
迴向於佛，是即然身供養於佛之義。
<段/><偈>　『光明遍照八十億恆河沙世界，其中諸佛同時讚言：「善哉！善哉！善男子！是
真精進！是名真法供養如來！若以華、香、瓔珞、燒香、末香、塗香、天繒旛蓋、及
海此岸栴檀之香，如是等種種諸物供養所不能及。假使國城、妻子布施，亦所不及。
善男子！是名第一之施，於諸施中最尊最上，以法供養諸如來故」。</偈>
<段/>此釋光明遠照、諸佛同讚。常人供養於佛，皆起於妄想、妄見、妄境界以為供
養，此則以自所修證之福德智慧光明迴向於如來。光照於世界，是即以供養正法者
供養於佛，故曰真法供養，為彼妄心、妄業所造有漏果報之供養所不能及也。又、
行此法供養者，即真能行法之人。如是布施，必能一切捨，即無妄不除，無真不顯
，成就法施波羅密，故曰第一最尊最上之施。
<頁 id="11p572"/>
<段/><偈>　『作是語已而各默然。其身火然千二百歲，過是已後，其身乃盡。</偈>
<段/>此釋然身時節。
<己>己三　供養舍利</己>
<段/><偈>　『一切眾生喜見菩薩作如是法供養巳，命終之後，復生日月淨明德佛國中，於淨
德王家，結跏趺坐忽然化生。即為其父而說偈言：「大王今當知！我經行彼處，即時
得一切現諸身三昧，勤行大精進，捨所愛之身」。
<段/>此釋化生說法。菩薩身既然盡，重生淨土，以無女人故為化生。說法、謂說其
前劫為一切眾生喜見菩薩時捨身然身之法也。</偈>
<段/><偈>　『說是偈已而白父言：「日月淨明德佛今故現在，我先供養佛已，得解一切眾生
語言陀羅尼，復聞是法華經八百千萬億那由他、甄迦羅、頻婆羅、阿閦婆等偈。大王
！我今當還供養此佛。白已，即坐七寶之臺，上升虛空高七多羅樹，往到佛所，頭面
禮足，合十指爪以偈讚佛：容顏甚奇妙，光明照十方！我適曾供養，今復還親覲」。</偈>
<頁 id="11p573"/>
<段/><偈>　『爾時、一切眾生喜見菩薩說是偈已，而白佛言：「世尊！世尊！猶故在世」。</偈>
<段/>此釋白父詣佛。一切眾生語言陀羅尼，即四無礙辯。那由他、即中土之姟數。
甄迦羅、為佛典第十六轉之大數，頻婆羅、為第十八轉大數，阿閦婆、為第二十轉
大數。七多羅樹，謂七個棕樹之高量也。我適曾供養，此我字指常住無相之法身而
言。菩薩以法身為身，不以劣報身為身，故有變易而無分段。言我適來曾以然身供
養於佛，而今復還覲也。
<段/><偈>　『爾時、日月淨明德佛告一切眾生喜見菩薩：「善男子！我涅槃時到，滅盡時至
，汝可安施床座，我於今夜當般涅槃」。又敕一切眾生喜見菩薩：「善男子！我以佛
法囑累於汝；及諸菩薩大弟子，并阿耨多羅三藐三菩提法，亦以三千大千七寶世界諸
寶樹、寶臺及給侍諸天，悉付於汝；我滅度後所有舍利，亦付囑汝，當令流布，廣設
供養，應起若干千塔」。如是日月淨明德佛敕一切眾生喜見菩薩已，於夜後分入於涅
槃。</偈>
<頁 id="11p574"/>
<段/>此釋咐囑入滅。大施主之功德法財，及其最尊最上之布施事業，悉以囑此能荷
擔佛法之人矣。
<段/><偈>　『爾時、一切眾生喜見菩薩見佛滅度，悲感懊惱戀慕於佛，即以海此岸栴檀為𧂐
，供養佛身而以燒之。火滅已後，收取舍利，作八萬四千寶瓶，以起八萬四千塔，高
三世界，表剎莊嚴，垂諸旛蓋，懸眾寶鈴。</偈>
<段/>此釋起塔。𧂐、草薪也。
<段/><偈>　『爾時、一切眾生喜見菩薩復自念言：我雖作是供養，心猶未足，我今當更供養
舍利。便語諸菩薩大弟子及天、龍、夜叉等一切大眾：「汝等當一心念，我今供養日
月淨明德佛舍利」。作是語已，即於八萬四千塔前，然百福莊嚴臂，七萬二千歲而以
供養。令無數求聲聞眾、無量阿僧祇人發阿耨多羅三藐三菩提心，皆使得住現一切色
身三昧。爾時、諸菩薩、天、人、阿修羅等，見其無臂，憂惱悲哀而作是言：「此一
切眾生喜見菩薩，是我等師，教化我者，而今燒臂，身不具足」。於時、一切眾生喜
<頁 id="11p575"/>
見菩薩，於大眾中立此誓言：「我捨兩臂，必當得佛金色之身。若實不虛，令我兩臂
還復如故」。作是誓已，自然還復。</偈>
<段/>此釋然臂供養舍利、及誓畢復得還復。百福莊嚴臂，謂臂相圓滿，為百福莊嚴
之所成就。又臂有轉移及負荷之義，今為利他而然，故起眾生利益。諸天人眾見菩
薩無臂而憂惱者，但見報身之臂，而不見有方便法身之妙臂也。得佛金色之身，金
之體性不易毀變，喻得佛之常住法身、圓滿報身也。
<段/><偈>　『由斯菩薩福德智慧淳厚所致，當爾之時，三千大千世界六種震動，天雨寶華，
一切人天得未曾有』。</偈>
<段/>此釋感生瑞應。
<戊>戊三　會成今古</戊>
<段/><偈>　佛告宿王華菩薩：『於汝意云何？一切眾生喜見菩薩，豈異人乎？今藥王菩薩是
也。其所捨身布施，如是無量百千萬億那由他數。宿王華！若有發心欲得阿耨多羅三
<頁 id="11p576"/>
藐三菩提者，能然手指乃至足一指，供養佛塔，勝以國城、妻子、及三千大千國土、
山林、河池、諸珍寶物而供養者。</偈>
<段/>身見不忘，即我見不忘，即我所有見不忘，以此故有四相，故多煩惱。能然手
指，則先能捨身，身見斷則我見斷，我所有見斷，而一切煩惱亦無不斷矣。
<丁>丁三　稱經妙德</丁>
<段/><偈>　『若復有人以七寶滿三千大千世界供養於佛，及大菩薩、辟支佛、阿羅漢，是人
所得功德，不如受持此法華經乃至一四句偈其福最多。</偈>
<段/>此校量經德勝妙。
<段/><偈>　『宿王華！譬如一切川流江河諸水之中，海為第一，此法華經亦復如是，於諸如
來所說經中最為深大。又如土山、黑山、小鐵圍山、大鐵圍山、及十寶山眾山之中，
須彌山為第一，此法華經亦復如是，於諸經中最為其上。又如眾星之中月天子最為第
一，此法華經亦復如是，於千萬億種諸經法中最為照明。又如日天子能除諸闇，此經
<頁 id="11p577"/>
亦復如是，能破一切不善之闇。又如諸小王中轉輪聖王最為第一，此經亦復如是，於
眾經中最為其尊。又如帝釋於三十三天中王，此經亦復如是，諸經中王。又如大梵天
王一切眾生之父，此經亦復如是，一切賢聖、學無學、及發菩薩心者之父。又如一切
凡夫人中，須陀洹、斯陀含、阿那含、阿羅漢、辟支佛為第一，此經亦復如是，一切
如來所說、若菩薩所說、若聲聞所說、諸經法中最為第一。有能受持是經典者，亦復
如是，於一切眾生中亦為第一。一切聲聞、辟支佛中，菩薩為第一。此經亦復如是，
於一切諸經法中最為第一。如佛為諸法王，此經亦復如是，諸經中王。</偈>
<段/>此比喻經德勝妙。一切凡夫人中一段，應釋如下：謂凡夫人中以須陀洹為第一
，須陀洹中以斯陀含為第一，乃至阿羅漢中則以辟支佛為第一也。
<段/><偈>　『宿王華！此經能救一切眾生者；此經能令一切眾生離諸苦惱；此經能大饒益一
切眾生，充滿其願，如清涼池能滿一切諸渴乏者。如寒者得火，如躶者得衣，如商人
得主，如子得母，如渡得船，如病得醫，如闇得燈，如貧得寶，如民得王，如賈客得
<頁 id="11p578"/>
海，如炬除闇，此法華經亦復如是，能令眾生離一切苦、一切病痛，能解一切生死之
縛。</偈>
<段/>此釋經德作用勝。
<段/><偈>　『若人得聞此法華經，若自書、若使人書，所得功德，以佛智慧籌量多少不得其
邊。若書是經卷，華、香、瓔珞，燒香、末香、塗香，旛蓋、衣服，種種之燈──蘇
燈、油燈，諸香油燈──薝蔔油燈，須曼那油燈，波羅羅油燈，婆利師迦油燈，那婆
摩利油燈供養，所得功德亦復無量。</偈>
<段/>此釋經德無邊勝。
<丁>丁四　歎勝付囑</丁>
<段/><偈>　『宿王華！若有人聞是藥王菩薩本事品者，亦得無量無邊功德。若有女人聞是藥
王菩薩本事品能受持者，盡是女身，後不復受。</偈>
<段/>此釋聞經者男得功德，女轉女身。
<頁 id="11p579"/>
<段/><偈>　『若如來滅後後五百歲中，若有女人聞是經典如說修行，於此命終即往安樂世界
，阿彌陀佛、大菩薩眾圍繞住處，生蓮華中寶座之上；不復為貪欲所惱，亦復不為瞋
恚、愚癡所惱，亦復不為憍慢、嫉妒諸垢所惱；得菩薩神通，無生法忍。得是忍已，
眼根清淨，以是清淨眼根見七百萬二千億那由他恆河沙等諸佛如來。是時諸佛遙共讚
言：『善哉！善哉！善男子！汝能於釋迦牟尼佛法中，受持、讀、誦、思惟是經、為
他人說，所得福德無量無邊，火不能焚，水不能漂，汝之功德，千佛共說不能令盡。
汝今已能破諸魔賊，壞生死軍，諸餘怨敵皆悉摧滅。善男子！百千諸佛，以神通力共
守護汝，於一切世間天人之中無如汝者，唯除如來，其諸聲聞、辟支佛乃至菩薩智慧
禪定，無有與汝等者。</偈>
<段/>此釋女人持經，獲生淨土。
<段/><偈>　『宿王華！此菩薩成就如是功德智慧之力，若有人聞是藥王菩薩本事品能隨喜讚
善者，是人現世口中常出青蓮華香，身毛孔中常出牛頭栴檀之香，所得功德，如上所
<頁 id="11p580"/>
說。</偈>
<段/>此釋讚善本品，現世獲福。
<段/><偈>　『是故宿王華！以此藥王菩薩本事品囑累於汝，我滅度後後五百歲中，廣宣流布
於閻浮提，無令斷絕──惡魔、魔民、諸天、龍、夜叉、鳩槃茶等得其便也。宿王華
！汝當以神通之力守護是經，所以者何？此經則為閻浮提人病之良藥，若人有病，得
聞是經，病即消滅不老不死。</偈>
<段/>此釋正明咐囑、及敕令守護。眾生之病，盡由身見、我見，若身我見除，則法
身清淨，自可一真常住不老不死矣。
<段/><偈>　『宿王華！汝若見有受持是經者，應以青蓮華、盛滿末香供散其上。散已、作是
念言：此人不久必當取草作於道場，破諸魔軍，當吹法螺，擊大法鼓，度脫一切眾生
老病死海。是故求佛道者，見有受持是經典人，應當如是生恭敬心』。</偈>
<段/>此釋勸供勸持。取草、坐道場，謂取生草為道場座蓐，喻將成道也。
<頁 id="11p581"/>
<丁>丁五　時眾獲益多寶讚歎</丁>
<段/><偈>　說是藥王菩薩本事品時，八萬四千菩薩得解一切眾生語言陀羅尼。多寶如來於寶
塔中，讚宿王華菩薩言：『善哉！善哉！宿王華！汝成就不可思議功德，乃能問釋迦
牟尼佛如此之事，利益無量一切眾生』。</偈>
<品>妙音菩薩品第二十四</品>
<段/>此品在稟命流通中為第二節，而在全經品第中，則居第二十四。
<段/>前品明藥王自修苦行，得證六根常清淨功德。此明遠方菩薩來至本土，密化眾
生教行苦行，故有此品。
<段/>前品已顯藥王得現一切色身三昧，此欲明從三昧所起之功用，取妙音菩薩不離
東方國土、而示現本土之事以為佐證，故有此品。
<段/>妙音菩薩於過去世中，在雷音王佛所，曾以無量妙樂供養於佛，故有此妙音之
號。又、此菩薩本其神力，能現種種身而說妙法，即為能演無量之妙音聲，名從果
<頁 id="11p582"/>
德，故名妙音。此品專敘妙音菩薩之過去事實，故以為品名。
<丙>丙二　密行教化力以流通</丙>
<丁>丁一　神光往召</丁>
<段/><偈>　爾時、釋迦牟尼佛放大人相肉髻光明，及放眉間白毫相光，遍照東方百八萬億那
由他恆河沙等諸佛世界。過是數已，有世界名淨光莊嚴，其國有佛號淨華宿王智如來
，應供、正遍知、明行足、善逝、世間解、無上士調御丈夫、天人師、佛、世尊，為
無量無邊菩薩大眾恭敬圍繞而為說法；釋迦牟尼佛白毫光明，遍照其國。</偈>
<段/>大人相、亦名大士相，為三十二相之一。肉髻、為大人相中最高最上之頂相，
但見頂肉相隆起而不見其頂，故又名無見頂相，亦三十二相之一。佛從最上之肉髻
放光，顯此次所欲召集者為位齊等覺之菩薩，所欲宏揚者為會權歸實之妙法也。光
雖遍照東方無量佛土，而光線最注集之處則為淨光莊嚴世界。淨光莊嚴者，離垢染
、無黑闇之義。光照之國，必有其教主，名淨華宿王如來。此佛具足妙淨行華之德
<頁 id="11p583"/>
，嚴飾法身，如星宿之麗空而得自在，故佛號如此。
<丁>丁二　妙音來至</丁>
<戊>戊一　彼來</戊>
<段/><偈>　爾時、一切淨光莊嚴國中有一菩薩，名曰妙音，久已植眾德本，供養親近無量百
千萬億諸佛，而悉成就甚深智慧，得妙幢相三昧、法華三昧、淨德三昧、宿王戲三昧
、無緣三昧、智印三昧、解一切眾生語言三昧、集一切功德三昧、清淨三昧、神通遊
戲三昧、慧炬三昧、莊嚴王三昧、淨光明三昧、淨藏三昧、不共三昧、日旋三昧，得
如是等百千萬億恆河沙等諸大三昧。</偈>
<段/>此釋妙音德相。植眾德本，謂以無漏智為先導，起一切無漏行，使本心原有之
種種德相，令由熏習悉得顯現；而此能植德本之增上緣，則由供養親近無量億佛也
。甚深智慧，謂由根本智信解入證一乘實相之理，由後得智了十法界一切因果，以
久事佛故成就如是智慧。又以定慧相應，故盡得諸大三昧。三昧者、正定之謂，以
<頁 id="11p584"/>
<段/>一心真如為體，而平等正住於無邊功德之相，特隨相立名分別為十六三昧名稱耳。
妙幢相三昧，謂正定境界，超過一切三昧之上，如妙幢高顯。法華三昧，謂深證於
一乘實相之理。淨德三昧，謂安住於本心清淨之德。宿王戲三昧，謂能於第一義空
顯無量世界，森如列宿，遊戲於其中。無緣三昧，謂離於能緣所緣而親證真如。智
印三昧，謂法性印定真智，而真智印定諸法也。解一切眾生語言三昧，謂盡能隨順
了解於一切語言而為說法。集一切功德三昧，謂集成一切福德而得自在。清淨三昧
，謂住於究竟清淨而得自在。神通遊戲三昧，謂能以神力度脫眾生，如本品妙音菩
薩，以神通力不離東方本國而示現來至娑婆世界，度人無量是也。慧炬三昧，謂以
真俗二智照了二諦。莊嚴王三昧，謂具最勝福慧。淨光明三昧，謂性淨大光明照。
淨藏三昧，謂具足一切清淨德藏。不共三昧，謂此定為二乘不共之定。日旋三昧，
謂定光照耀，如日輪迴旋空中，遍照世界一切。其餘百千萬億等諸大三昧，皆為此
十六三昧之眷屬。
<頁 id="11p585"/>
<段/><偈>　釋迦牟尼佛光照其身，即白淨華宿王智佛言：『世尊！我當往詣娑婆世界，禮拜
親近供養釋迦牟尼佛，及見文殊師利法王子菩薩、藥王菩薩、勇施菩薩、宿王華菩薩
、上行意菩薩、莊嚴王菩薩、藥上菩薩』。</偈>
<段/>此釋妙音請來。妙音見佛光照及其身，故請於淨華宿王智佛，來見釋尊及諸大
菩薩之上首。
<段/><偈>　爾時、淨華宿王智佛告妙音菩薩：『汝莫輕彼國生下劣想！善男子！彼娑婆世界
，高下不平，土石諸山穢惡充滿，佛身卑小，諸菩薩眾其形亦小；而汝身四萬二千由
旬，我身六百八十萬由旬，汝身第一端正，百千萬福光明殊妙。是故汝往莫輕彼國─
─若佛、菩薩及國土──生下劣想』。</偈>
<段/>此釋彼佛申誡。淨光莊嚴世界本為淨土，而妙音復為果地菩薩，具足福德光明
圓滿報身之相，依正二報均極殊勝，非此土所及，故彼佛誡以勿輕。佛佛報身、光
明、相好等同無二，何以釋尊報身不及彼佛乎？蓋釋尊本其大悲願力，應化穢邦，
<頁 id="11p586"/>
自不得不示現劣身之相。行者當深觀德本，不應取著於形相也。
<段/><偈>　妙音菩薩白其佛言：『世尊！我今詣娑婆世界，皆是如來之力──如來神通遊戲
，如來功德智慧莊嚴』。</偈>
<段/>此釋妙音承敕。言承佛之神通、功德智慧莊嚴之力，能往娑婆以作佛事，非逞
己能，故離輕慢。
<戊>戊二　至此</戊>
<段/><偈>　於是、妙音菩薩不起於座，身不動搖而入三昧。以三昧力，於耆闍崛山，去法座
不遠，化作八萬四千眾寶蓮華；閻浮檀金為莖，白銀為葉，金剛為鬚，甄叔迦寶以為
其臺。</偈>
<段/>此釋豫來華現。以金銀等寶為莖葉，故曰寶蓮華。閻浮檀金、即勝金。甄叔迦
寶，即赤色寶。
<段/><偈>　爾時，文殊師利法王子，見是蓮華而白佛言：『世尊！是何因緣先現此瑞？有若
<頁 id="11p587"/>
干千萬蓮華，閻浮檀金為莖，白銀為葉，金剛為鬚，甄叔迦寶以為其臺』。爾時、釋
迦牟尼佛告文殊師利：『是妙音菩薩摩訶薩，欲從淨華宿王智佛國，與八萬四千菩薩
圍繞而來至此娑婆世界，供養親近禮拜於我，亦欲供養聽法華經』。</偈>
<段/>此釋文殊問由、佛說所以。
<段/><偈>　文殊師利白佛言：『世尊！是菩薩種何善本，修何功德，而能有是大神通力？行
何三昧？願為我等說是三昧名字，我等亦欲勤修行之！行此三昧，乃能見是菩薩色相
大小，威儀進止。惟願世尊以神通力，彼菩薩來令我得見』！</偈>
<段/>此釋文殊問行，問行何三昧乃得見妙音菩薩也。善本、猶上所言之德本。功德
、謂功行之果德。大神通力、指上未來華現等事。文殊欲勤修妙音所行之三昧，冀
可得見妙音。蓋修同一因行，斯可入同一果地，自可於同一三昧中得見此菩薩之法
、報二身。如欲見觀世音菩薩者，必修觀世音菩薩之行；欲見阿彌陀佛者，必修阿
彌陀佛之行，皆此理也。然雖勤修與妙音同一之三昧，仍非佛力加被不易得見，故
<頁 id="11p588"/>
文殊復求釋尊神力護持也。
<段/><偈>　爾時、釋迦摩尼佛告文殊師利：『此久滅度多寶如來，當為汝等而現其相』。時
多寶佛告彼菩薩：『善男子！來！文殊師利法王子欲見汝身』。於時、妙音菩薩於彼
國沒，與八萬四千菩薩俱共發來，所經諸國六種震動，皆悉雨於七寶蓮華，百千天樂
不鼓自鳴。是菩薩目如廣大青蓮華葉；正使和合百千萬月，其面貌端正復過於此。身
真金色，無量百千功德莊嚴，威德熾盛，光明照耀，諸相具足，如那羅延堅固之身。
入七寶臺，上升虛空，去地七多羅樹，諸菩薩眾恭敬圍繞，而來詣此娑婆世界耆闍崛
山。</偈>
<段/>此釋釋迦垂答、多寶召請、及妙音來此。釋尊言多寶如來能令妙音示現，顯妙
音三昧因地，悉自佛果地之寂滅覺海而來，惟久滅度之古佛能令見之也。以下明來
時瑞相、及妙音身相。梵語那羅延，即華語堅固，經文蓋華梵雙舉耳。
<段/><偈>　到已，下七寶臺，以價值百千瓔珞，持至釋迦牟尼佛所，頭面禮足，奉上瓔珞而
<頁 id="11p589"/>
白佛言：『世尊！淨華宿王智佛問訊世尊：少病、少惱，起居輕利，安樂行不？四大
調和不？世事可忍不？眾生易度不？無多貪欲、瞋恚、愚癡、嫉妒、慳慢不？無不孝
父母、不敬沙門、邪見、不善心、不攝五情不？世尊！眾生能降伏諸魔怨不？久滅度
多寶如來，在七寶塔中來聽法不？又問訊多寶如來，安隱少惱，堪忍久住不？</偈>
<段/>此釋下臺禮問。每一菩薩必有所居之國，與所奉事之佛，故妙音問訊，皆代表
淨華宿王智佛而問。自四大調和以上，為問佛起居。世事可忍至不攝五情一段，為
問眾生。貪、瞋、癡、妒、慢，為穢土眾生之積業，知其必有，故以無多為希望。
孝親、敬僧，為眾生福田，若無不孝不敬則福報日增，善根生長，更易度脫。邪見
、不善心，為宗教學者之所易依附，最為道障，若能無之，即為順於佛法。情生於
欲，若以色、聲、香、味、觸五塵為所欲，則五識即為五情；能攝止之，則背塵合
覺，不復逐妄流轉，無妄可緣，斯無真不顯矣。以上為問眾生。降伏魔怨，謂斷煩
惱無明，此問三乘聖人。以下復問訊多寶如來。
<頁 id="11p590"/>
<段/><偈>　『世尊！我今欲見多寶佛身，惟願世尊示我令見』！爾時、釋迦牟尼佛語多寶佛
：『是妙音菩薩欲得相見』。時多寶佛告妙音言：『善哉！善哉！汝能為供養釋迦牟
尼佛、及聽法華經、并見文殊師利等故來至此』！</偈>
<段/>此釋請見多寶、釋迦為請、及多寶讚揚。妙音原受多寶召請而來，乃此時未獲
相見，故假釋尊之增上緣而請見之。多寶重加讚善，正啟下文華德之問也。
<戊>戊三　化行</戊>
<段/><偈>　爾時華德菩薩白佛言：『世尊！是妙音菩薩種何善根，修何功德，有是神力』？</偈>
<段/>此釋華德問因，問具何因行有斯神力也。文殊師利前見現華，亦以種何善根、
修何功德三昧為問，蓋欲修同一之因行冀得一見。此則於既見之後實考其因行矣。
<段/><偈>　佛告華德菩薩：『過去有佛名雲雷音王，多陀阿伽度、阿羅訶、三藐三佛陀，國
名現一切世間，劫名喜見。妙音菩薩於萬二千歲，以十萬種伎樂，供養雲雷音王佛，
并奉上八萬四千七寶缽。以是因緣果報，今生淨華宿王智佛國，有是神力。華德！於
<頁 id="11p591"/>
汝意云何？爾時雲雷音王佛所妙音菩薩，伎樂供養奉上寶器者，豈異人乎？今此妙音
菩薩摩訶薩是。</偈>
<段/>此釋佛示往因、會合今古。多陀阿伽度、即如來，阿羅訶、即應供，三藐三佛
陀、即正等正覺。以巨數伎樂、寶缽供養於佛，為妙音往劫因行之一。
<段/><偈>　『華德！是妙音菩薩已曾供養親近無量諸佛，久植德本，又值恆河沙等百千萬億
那由他佛。</偈>
<段/>此釋久遇諸佛。
<段/><偈>　『華德！汝但見妙音菩薩其身在此，而是菩薩現種種身，處處為諸眾生說是經典
。或現梵王身，或現帝釋身，或現自在天身，或現大自在天身，或現天大將軍身，或
現毗沙門天王身，或現轉輪聖王身，或現諸小王身，或現長者身，或現居士身，或現
宰官身，或現婆羅門身，或現比丘、比丘尼、優婆塞、優婆夷身，或現長者、居士婦
女身，或現宰官婦女身，或現婆羅門婦女身，或現童男、童女身，或現天、龍、夜叉
<頁 id="11p592"/>
、乾闥婆、阿修羅、迦樓羅、緊那羅、摩睺羅伽、人非人等身而說是經；諸有地獄、
餓鬼、畜生、及眾難處，皆能救濟；乃至於王後宮，變為女身而說是經。華德！是妙
音菩薩能救護娑婆世界諸眾生者。是妙音菩薩如是種種變化現身。在此娑婆國土為諸
眾生說是經典，於神通變化智慧無所損減。</偈>
<段/>此釋現身此土說是經典。是經、專指妙法蓮華經。梵王、即諸梵天之王。帝釋
、為三十三天之主。自在天、即他化自在天。大自在天、即色究竟天。毗沙門、即
四天王之一，為北方天王。轉輪聖王及小王，皆人中之王。婆羅門、外道修行者。
眾難處、言與三惡道相似之苦趣，修行最難之處。而妙音於此娑婆世界，悉能現種
種身為說是經，以求拔濟；其神通智慧之力，並不因化度之難而有所損減也。
<段/><偈>　『是菩薩以若干智慧，明照娑婆世界，令一切眾生各得所知；於十方恆河沙世界
中，亦復如是。若應以聲聞形得度者，現聲聞形而為說法；應以辟支佛形得度者，現
辟支佛形而為說法；應以菩薩形得度者，現菩薩形而為說法；應以佛形得度者，即現
<頁 id="11p593"/>
佛形而為說法。如是種種隨所應度而為現形，乃至應以滅度而得度者示現滅度。</偈>
<段/>此釋現身他土、說是經典。應以滅度而得度者，謂假佛涅槃，警眾懈逸，使自
精進，則速可得度也。若值是機，即示現滅度以度之。
<段/><偈>　『華德！妙音菩薩摩訶薩成就大神通智慧之力，其事如是』。</偈>
<段/>此釋結答所由。
<段/><偈>　爾時、華德菩薩白佛言：『世尊！是妙音菩薩深種善根。世尊！是菩薩住何三昧
，而能如是在所變現度脫眾生』？佛告華德菩薩：『善男子！其三昧名現一切色身。
妙音菩薩住是三昧中，能如是饒益無量眾生。</偈>
<段/>此釋讚問修定。在所變現，謂在所住之三昧中變現一切。
<段/><偈>　說是妙音菩薩品時，與妙音菩薩俱來者八萬四千人，皆得現一切色身三昧；此娑
婆世界無量菩薩，亦得是三昧及陀羅尼。</偈>
<段/>此釋時眾獲益。
<頁 id="11p594"/>
<丁>丁三　事訖還國</丁>
<段/><偈>　爾時、妙音菩薩摩訶薩，供養釋迦牟尼佛及多寶佛塔已，還歸本土。所經諸國，
六種震動，雨寶蓮華，作百千萬億種種伎樂。既到本國，與八萬四千菩薩圍繞，至淨
華宿王智佛所，白佛言：『世尊！我到娑婆世界饒益眾生；見釋迦牟尼佛及見多寶佛
塔，禮拜供養；又見文殊師利法王子菩薩、及見藥王菩薩、得勤精進力菩薩、勇施菩
薩等；亦令是八萬四千菩薩得現一切色身三昧』。</偈>
<丁>丁四　時眾得道</丁>
 <段/><偈>　說是妙音菩薩來往品時，四萬二千天子得無生法忍，華得菩薩得法華三昧。</偈>
<段/>此釋時眾得道。妙音之三昧，為現一切色身三昧，亦即藥王菩薩所證之三昧。
而其因行無不由受持法華經，是即無異於法華三昧。故已聞妙音因行果地之華德菩
薩，即立證此法華三昧也。
<品>觀世音菩薩普門品第二十五</品>
<頁 id="11p595"/>
<段/>一切眾生，因有惑業，始和合相續現種種報身之苦相。而與樂拔苦，為如來大
慈大悲之本願，於是始有救諸苦難之如來事業發生。為救已發心持是經之眾生，則
有陀羅尼品。為救未發心持是經之眾生，則有觀世音菩薩普門品。良以眾生遭遇災
難，受諸苦惱，不易受持是經；若先有本品以為攝受，則可仗佛力，免苦難，終獲
得持是經，故此品實為求持是經者之增上緣也。在稟命流通中為第三節，在全品經
文中則居第二十五。
<段/>持經免難、為法力，稱菩薩名免難因得究竟不退轉，為菩薩護經之力，實即菩
薩之救眾生諸難力。為明此力無上，故有此品。
<段/>本品所稱觀世音，義與楞嚴不同。楞嚴指因行而言：謂以所聞之音為所觀之境
，不令心緣於境，而一一悉返於清淨如來藏心，此為以聞思修耳根圓通。蓋能返聞
以聞於自性，則能聞之心，所聞之境悉皆銷落，心得自在，故楞嚴為就因行而名觀
世音。本品所稱觀世音，則就果德而言：係以音字代表一切眾生煩惱、災難苦痛之
<頁 id="11p596"/>
聲與呼號求救之聲，菩薩以大悲願力，既嘗觀察眾生苦惱，遇有稱其名以求濟度者
，菩薩以大悲之智觀照一切，即施救度，此正利他之妙用，故本品為就果德而名觀
世音。又就果言之，十方三世諸佛，孰不以悲觀之智普照苦惱、拔濟有情？似無不
可同名觀世音。但此菩薩以修耳根圓通之故，故獨擅此果德之名耳。音非僅口語之
謂，眾生心內所默念者亦謂之音。蓋音乃為顯境、顯義之名體，而緣境之心、取義
之念，凡動於中皆為心聲，為音之別相。如眾生真有迫切求救之動於中者，此即為
菩薩悲智所觀之音，而菩薩亦無不悉知悉見加以濟度，此亦觀世音之義。
<段/>普門者、以菩薩現身遍於趣類，菩薩施教廣說諸法，非專用一門，故云普門。
應以何法度脫者即為宣說何法，初不拘於一說，與藥王專教苦行、妙音專說法華者
略異。
<丙>丙三　救濟苦難力以流通</丙>
<丁>丁一　救未發心除苦得樂</丁>
<頁 id="11p597"/>
<戊>戊一　問答名因</戊>
<己>己一　問觀世音之名因</己>
<段/><偈>　爾時、無盡意菩薩即從座起，偏袒右肩，合掌向佛而作是言：『世尊！觀世音菩
薩以何因緣名觀世音』？</偈>
<段/>無盡意者、以觀世音普門示現，即為無盡意之教化。蓋隨類應化，化化無盡，
皆生於無盡之意；以意無盡故，化亦無盡。此即菩薩之大悲願力，所謂盡未來際，
虛空有盡，願無窮盡也。又、無盡意之願力，佛佛皆同，惟此菩薩之無盡意最為殊
勝，故以其德為名。觀世音菩薩普門品悲願之力，至無窮盡，即由無盡意菩薩發起
之，宜矣。
<己>己二　答觀世音之字義</己>
<庚>庚一　觀聲救濟</庚>
<辛>辛一　總標稱名脫苦</辛>
<頁 id="11p598"/>
<段/><偈>　佛告無盡意菩薩：『善男子！若有無量百千萬億眾生受諸苦惱，聞是觀世音菩薩
，一心稱名，觀世音菩薩即時觀其音聲皆得解脫。</偈>
<段/>所以名為觀世音者，以此菩薩能觀見世間一切眾生苦惱求救之音聲，施以救濟
，令悉解脫；無能令此求救之音聲為菩薩觀見者，必由眾生一心稱名之所感召。蓋
此名固為菩薩萬德之總持，而一心專念，即其所以能契於平等法性，而與佛之報身
、化身相應也。然凡夫之心，居常散亂放逸，而於忽然之間能稱名至一心不亂者，
往往皆由奇痛極苦之境界所逼迫而成。蓋眾生清淨之本心，原與佛心無二，本可心
心相印，感而遂通。徒以貪、瞋、癡、妒、慢等諸煩惱之所覆障，致眾生真心汨沒
不彰，去佛智心日益遙遠，而生佛感應之道遂幾乎絕矣。及眾生當極大危難時，苦
痛既極，救援已窮，希望盡絕，愧悔懊喪之餘，所有一切妄心悉皆銷滅，而與佛無
二之清淨本心又漸接近；以此淨心號救於佛，故此猛利之一心立顯有不可思議之力
量，立通於不可思議之神明，即立獲不可思議之救度。又況所一心呼救之名，即為
<頁 id="11p599"/>
夙具悲願救諸苦難之觀世音菩薩，則機願相投，循聲拔濟，其感應之速，自非世間
心量所可測度矣！中土及印度古今所記靈蹟甚多，要皆求救者一心哀切，斯無有不
獲感應耳。故觀世音者，為菩薩果地利他功德之體，而名即因之以立也。
<段/>又、眾生音聲有二：一、苦惱音聲，二、因苦惱而求救之音聲。倘但有苦惱而
不知求救，生佛之間即無濟度之緣，譬水不自清，月胡由現？若稱名求救，即可盡
獲解脫。蓋菩薩慈悲之願，在在處處均與此相遭也。故亦名大慈大悲救苦救難觀世
音菩薩。
<辛>辛二　別顯稱名脫厄</辛>
<段/><偈>　『若有持是觀世音菩薩名者，設入大火火不能燒，由是菩薩威神力故。若為大水
所漂，稱其名號即得淺處。若有百千萬億眾生，為求金、銀、琉璃、硨磲、瑪瑙、珊
瑚、琥珀、真珠等寶入於大海，假使黑風吹其船舫，飄墮羅剎鬼國，其中若有乃至一
人稱觀世音菩薩名者，是諸人等皆得解脫羅剎之難。以是因緣，名觀世音。</偈>
<頁 id="11p600"/>
<段/>此釋稱名脫火水風三災。火水與風，皆器世間所起之災。火以熱為體，以燒為
用。凡物及人，以體質之力不敵於火，故為所燒。今以稱名求救故，蒙菩薩神力加
被，人雖入火而火至失其能燒之力。楞嚴所謂『性空真火、性火真空』，火不燒火
，空不礙空，故不能燒。既受水漂，生命須臾，以稱名求救故，菩薩神力加被，卒
以種種不可思議因緣令得救濟。蓋凡夫沈溺於愛河中，久為愛欲之水所漂沒，今既
知一心稱念觀世音菩薩，則愛欲即可減少，慧命即自延長；慧命既自延長，則其果
報主體之壽命，菩薩亦必滿其願欲而使獲延長也。尋常之風，未必為災，遇風於海
則為災。凡以身入海而流轉於海中各處者，必由有所求，且盡由求財利；蓋名譽者
，亦財利之別相也。海中事物之可求者極富，茲但舉七寶為例耳。羅剎國、食人惡
鬼之集合處。黑風、黑色之風，起則昏闇；遭其摧蕩者，迷於去來，昧於升沈，懵
於拔濟。眾生以貪求財利故，冒風波之險，幾至相率而墮於惡道之中。然以一人發
心稱名求救，菩薩神力加被；卒得共免於難。蓋貪欲為本漂溺生死海之眾生，今因
<頁 id="11p601"/>
怖於生死，知一心稱名求救，則貪欲立自消殞。生後既免淪餓鬼之途，生前以神力
加被故，自亦立免羅剎之難也。以上為稱名獲免火水風三災。更廣言之，火災能燒
及初禪，水災能壞及二禪，風災能滅及三禪。是既在三禪下，終不免三災之苦厄，
雖一時稱名求救，獲倖免此人世之三災，然或不幸而瞬又遭遇，仍未能究竟脫苦。
究竟脫苦之道奈何？即惟此稱念觀世音菩薩名之一法。應一心稱名，出聲稱名，默
念稱名，常時稱名，畢生稱名，以之出三界、了生死，斯究竟脫於三災之厄矣。
<段/><偈>　『若復有人臨當被害，稱觀世音菩薩名者，彼所執刀杖尋段段壞而得解脫。若三
千大千國土，滿中夜叉、羅剎欲來惱人，聞其稱觀世音菩薩名者，是諸惡鬼尚不能以
惡眼視之，況復加害？設復有人，若有罪、若無罪，杻械、枷鎖檢繫其身，稱觀世音
菩薩名者，皆悉斷壞，即得解脫。若三千大千國土滿中冤賊，有一商主將諸商人，齎
持重寶，經過險路。其中一人作是唱言：「諸善男子！勿得恐怖！汝等應當一心稱觀
世音菩薩名號，是菩薩能以無畏施於眾生。汝等若稱名者，於此冤賊當得解脫」。眾
<頁 id="11p602"/>
商人聞，俱發聲言：「南無觀世音菩薩」！稱其名故，即得解脫。</偈>
<段/>此釋稱名脫四雜災。一、脫刑罰災：或被官刑，或遇盜賊，以稱名求救故，菩
薩神力加被，則刀杖斷壞。昔東魏孫敬德為盜劫掠，夢受救生觀世音經，誦滿千遍
，臨刑刀折。其經奉敕寫布於世，是為高王觀世音經之緣起，即可為此節之佐證。
一、脫非人災：夜叉、羅剎等惡鬼，本以害人為事。然十二類生之本性，無不以智
為其心體。至遇一心稱觀世音名者，則與其根本智心相感召，彼後起之惡心，以神
力攝持故可不期息而自息，故不復加害，亦不仇視。一、脫檢繫災：或有罪而當刑
，或無罪而波及，均至械繫於獄。然苟知苦悔罪，能一心稱念觀世音名求救，神力
加被，枷鎖即自斷壞。北史載盧景裕繫晉陽獄，至心誦經，枷鎖自脫。餘書載誦經
械落因以蒙赦者，甚多。蓋因罪而繫獄，至因悔罪之故能一心稱念觀世音菩薩，則
妄心既滅，罪業即亡，斯亦應赦而解脫之矣。一、脫冤賊災：冤賊、通指人及鬼神
等眾欲來惱害者而言。眾生貪、瞋業重，故冤賊恆遍滿於大千世界。然以齎持重寶
<頁 id="11p603"/>
經過險路之少數商人，能一心稱名求救，即獲免於冤賊侵害之難。蓋神力加被，得
使轉惡為善，既息其害人之心，并令不見為有可害之人矣。
<辛>辛三　結告威神之大</辛>
<段/><偈>　『無盡意！觀世音菩薩摩訶薩威神之力，巍巍如是！</偈>
<段/>蓋稱名以語業成之，而菩薩有天耳通故，故能觀聲救濟如此。
<庚>庚二　觀心救濟</庚>
<段/><偈>　『若有眾生多於淫欲，常念恭敬觀世音菩薩，便得離欲。若多瞋恚，常念恭敬觀
世音菩薩，便得離瞋。若多愚癡，常念恭敬觀世音菩薩，便得離癡。無盡意！觀世音
菩薩有如是等大威神力，多所饒益，是故眾生常應心念。</偈>
<段/>不修行者，往往以淫欲為可樂而不知其為苦，修行者則知淫欲為眾苦之因。以
有淫欲，則不能逆生死流，不能斷輪迴根，不能離煩惱障，不能登清淨覺，故佛弟
子以淫欲為世間最苦也。修行者既知淫欲為最苦，若不能攝制之，則應常念恭敬觀
<頁 id="11p604"/>
世音菩薩；蓋不僅口念稱名，仍當心存恭敬，以菩薩悲能拔苦、慈可與樂故也。且
常念恭敬觀世音之心，即是常契於觀世音慈悲智慧之心，若更以淫欲心入於此心，
則如春雪之入洪鑪矣。淫欲為三毒之首，故瞋恚、愚癡隨之以共同增長。若常念恭
敬菩薩之慈悲，則瞋恚自息；常念恭敬菩薩之智慧，則愚癡自破。所謂常念恭敬者
，悉屬意業，而菩薩有他心通，故能觀心救濟如此。
<庚>庚三　觀色救濟</庚>
<段/><偈>　『若有女人，設欲求男，禮拜供養觀世音菩薩，便生福德智慧之男。設欲求女，
便生端正有相之女，宿植德本，眾人愛敬。無盡意！觀世音菩薩有如是力。若有眾生
恭敬禮拜觀世音菩薩，福不唐捐，是故眾生皆應受持觀世音菩薩名號。</偈>
<段/>禮拜、供養，為眾生身業恭敬。菩薩有天眼通，悉知悉見其心之所求，故為滿
足其願欲如此。求男女者、舉此為例，略釋其義耳。唐、言空虛，捐、謂捐棄，言
恭敬禮拜觀世音之福，必無空棄之理。
<頁 id="11p605"/>
<段/><偈>　『無盡意！若有人受持六十二億恆河沙菩薩名字，復盡形供養飲食、衣服、臥具
、醫藥，於汝意云何？是善男子、善女人功德多不』？無盡意言：『甚多！世尊』！
佛言：『若復有人受持觀世音菩薩名號，乃至一時禮拜供養，是二人福正等無異，於
百千萬億劫不可窮盡。無盡意！受持觀世音菩薩名號，得如是無量無邊福德之利』。</偈>
<段/>此校量功德勝劣。受持六十二億恆河沙菩薩名號，蓋逐取名相而稱，至受持觀
世音菩薩名號者，則因憶念其利他之德，不復取著於名相，斯為無量名、無量相，
故持之者功德無邊也。
<戊>戊二　問答化行</戊>
<段/><偈>　無盡意菩薩白佛言：『世尊！觀世音菩薩，云何遊此娑婆世界？云何而為眾生說
法？方便之力其事云何』？</偈>
<段/>無盡意前問觀世音菩薩名何由立，此則問其化何由行。意謂觀世音菩薩報身原
在極樂世界，而垂形布化於此土，固如何也。
<頁 id="11p606"/>
<段/><偈>　佛告無盡意菩薩：『善男子！若有國土眾生應以佛身得度者，觀世音菩薩即現佛
身而為說法。應以辟支佛身得度者，即現辟支佛身而為說法。應以聲聞身得度者，即
現聲聞身而為說法。應以梵王身得度者，即現梵王身而為說法。應以帝釋身得度者，
即現帝釋身而為說法。應以自在天身得度者，即現自在天身而為說法。應以大自在天
身得度者，即現大自在天身而為說法。應以天大將軍身得度者，即現天大將軍身而為
說法。應以毗沙門身得度者，即現毗沙門身而為說法。應以小王身得度者，即現小王
身而為說法。應以長者身得度者，即現長者身而為說法。應以居士身得度者，即現居
士身而為說法。應以宰官身得度者，即現宰官身而為說法。應以婆羅門身得度者，即
現婆羅門身而為說法。應以比丘、比丘尼、優婆塞、優婆夷身得度者，即現比丘、比
丘尼、優婆塞、優婆夷身而為說法。應以長者、居士、宰官、婆羅門婦女身得度者，
即現婦女身而為說法。應以童男、童女身得度者，即現童男、童女身而為說法。應以
天、龍、夜叉、乾闥婆、阿修羅、迦樓羅、緊那羅、摩睺羅伽、人非人等身得度者，
<頁 id="11p607"/>
即皆現之而為說法。應以執金剛神得度者，即現執金剛神而為說法。</偈>
<段/>此釋化身說法。共十九種，分聖身、天身、人身、非人身、金剛神身數類。小
王、即人中帝王，因不及轉輪王，故別言小。不在官位，鄉國矜式為長者。清心寡
欲，抱道自守為居士。長者、居士、宰官、婆羅門婦女，謂為長者等家屬之婦女。
童男女、即男女之幼者。執金剛神、即觀世音異相，為守護正法之神。觀世音示現
非人身，所以密行教化，令早得脫於惡報之身。蓋說法不必盡以口語，或顯神通，
或示威德，皆足令於見聞之下，默化潛移得早度脫也。
<段/><偈>　『無盡意！是觀世音菩薩成就如是功德，以種種形遊諸國土，度脫眾生，是故汝
等應當一心供養觀世音菩薩。是觀世音菩薩摩訶薩，於怖畏急難之中，能施無畏，是
故此娑婆世界皆號之為施無畏者』。</偈>
<段/>此總結勸持。能使眾生離於恐怖，為施無畏，故眾生亦以救苦救難頌觀世音之
德，蓋有苦有難方有恐怖也。
<頁 id="11p608"/>
<段/><偈>　無盡意菩薩白佛言：『世尊！我今當供養觀世音菩薩』。即解頸眾寶珠瓔珞，價
直百千兩金而以與之。作是言：『仁者受此法施珍寶瓔珞』！時觀世音菩薩不肯受之
。無盡意復白觀世音菩薩言：『仁者愍我等故，受此瓔珞』！爾時、佛告觀世音菩薩
：『當愍此無盡意菩薩及四眾、天、龍、夜叉、乾闥婆、阿修羅、迦樓羅、緊那羅、
摩睺羅伽、人非人等故受是瓔珞』！即時觀世音菩薩，愍諸四眾及於天、龍、人非人
等，受其瓔珞，分作二分：一分奉釋迦牟尼佛，一分奉多寶佛塔。『無盡意！觀世音
菩薩有如是自在神力，遊於娑婆世界』。</偈>
<段/>此釋奉獻結成。謂奉獻瓔珞以為供養，并結答行化娑婆之事也。受此法施，謂
受此如法之施。菩薩受他供養，悉為憐愍眾生令種福田，若違斯義而取著於利養，
即為不當受。觀世音菩薩初不肯受此瓔珞，即是此意。既受瓔珞，復作二分供養於
佛，顯以一切所修福德迴向於佛，而不滯著於所住之境也。
<戊>戊三　重頌問答名因</戊>
<頁 id="11p609"/>
<己>己一　頌問名因</己>
<段/><偈>　爾時、無盡意菩薩以偈問曰：『世尊妙相具，我今重問彼：佛子何因緣，名為觀
世音』？</偈>
<己>己二　頌答名因</己>
<庚>庚一　總標許說</庚>
<段/><偈>　具足妙相尊，偈答無盡意：『汝聽觀音行，善應諸方所，弘誓深如海，歷劫不思
議，侍多千億佛，發大清淨願。我為汝略說，聞名、及見身、心念不空過，能滅諸有
苦。</偈>
<段/>「具足妙相尊，偈答無盡意」十字，若譯作長行文，為爾時世尊以偈答曰八字
，則問答段落之起訖，較為明顯。今譯者并譯為頌文，殆取便誦讀之意乎！汝聽觀
音行以下，始為佛之答詞。觀音行，即善應諸方、能滅諸苦之行。惟其觀世音聲，
誓深願大，故能善應。觀世音威神之力，本來超過名相，故只可略說。但得聞其名
<頁 id="11p610"/>
號，見其化身，念其功德，皆可獲離苦得樂之果，故曰不空過。
<庚>庚二　正答名因</庚>
<段/><偈>　『假使興害意，推落大火坑，念彼觀音力，火坑變成池。或漂流巨海，龍、魚、
諸鬼難，念彼觀音力，波浪不能沒。</偈>
<段/>此頌免火水風三災。興害意、通指人、鬼而言。火坑變池，謂變熱惱為清涼。
漂流巨海，兼顯水風二難。
<段/><偈>　『或在須彌峰，為人所推墮，念彼觀音力，如日虛空住。或被惡人逐，墮落金剛
山，念彼觀音力，不能損一毛。</偈>
<段/>此頌免山難。被人自山推墮，時促勢危，忽念佛力求救，則心極猛利，故獲觀
音拔濟。
<段/><偈>　『或值冤賊繞，各執刀加害，念彼觀音力，咸即起慈心。或遭王難苦，臨刑欲壽
終，念彼觀音力，刀尋段段壞。</偈>
<頁 id="11p611"/>
<段/>此頌免刀難。起慈心、謂冤賊轉暴為慈，忽不加害。
<段/><偈>　『或囚禁枷鎖，手足被杻械，念彼觀音力，釋然得解脫。</偈>
<段/>此頌免拘摯難。
<段/><偈>　『咒詛諸毒藥，所欲害身者，念彼觀音力，還著於本人。</偈>
<段/>此頌免詛毒難。咒詛、為人或鬼習惡鬼法以毒人者，如巫蠱等是。還著、謂自
毒其身。此非念觀音之人求咒詛者之自傷，乃咒詛者不能毒人，還以自毒，由是遂
不敢再起害人之心也。
<段/><偈>　『或遇惡羅剎、毒龍、諸鬼等，念彼觀音力，時悉不敢害。</偈>
<段/>此頌免非人難。
<段/><偈>　『若惡獸圍繞，利牙爪可怖，念彼觀音力，疾走無邊方。蚖蛇及蝮蠍，氣毒煙火
然，念彼觀音力，尋聲自迴去。</偈>
<段/>此頌免惡獸難。尋聲自迴去，謂毒虫聞聲而自退也。
<頁 id="11p612"/>
<段/><偈>　『雲雷鼓、掣電、降雹、澍大雨，念彼觀音力，應時得消散。</偈>
<段/>此頌免天災難。以上為三災七難。眾生猝遭此厄，迫無能逃，至心求救，此時
凡情盡息，歸命極虔，是以能為夙具悲願之觀世音菩薩天眼、天耳所見聞，他心通
所寂照，而以神力加被護持之，使獲安隱。然苟非平日早生淨信，夙切皈依，廣結
佛國之因緣，勤除本身之業妄，亦豈易以倉猝稱名、臨時一念，便獲感通之效，立
免惡報之加乎？故應於無災無難之時，即當常念恭敬觀世音菩薩之慈悲利他功德，
息息持名，心心念德。并以觀世音救苦救難之慈心為心，悲願為願，而後始可永離
於災難。即不幸偶有所遭，亦庶易得臨時之感應而獲濟於危乎！
<庚>庚三　兼答化行</庚>
<段/><偈>　『眾生被困厄，無量苦逼身，觀音妙智力，能救世間苦。具足神通力，廣修智方
便，十方諸國土，無剎不現身。種種諸惡趣──地獄、鬼、畜生，生、老、病、死苦
，以漸悉令滅。</偈>
<頁 id="11p613"/>
<段/>此頌現身滅苦。妙智、即由根本後得智所起之利他大悲方便智。以具此智，故
有救世間苦之力。生老病死苦以漸悉令滅，謂并漸令解脫於生死輪迴之苦，使得涅
槃，不僅救免其暫時之災難而已。
<庚>庚四　歎德勸歸</庚>
<段/><偈>　『真觀、清淨觀、廣大智慧觀、悲觀、及慈觀，常願常瞻仰。</偈>
<段/>此頌五觀應常願仰。一、真觀，謂以妙智觀於真性，知自身、眾生身、一切身
平等不二，此即同體大悲之所由起。二、清淨觀，謂觀於淨法，從本以來不與染法
相應，遠離我、我所之二障。三、廣大智慧觀，以自心清淨故觀於真俗二諦之法，
一一照了，無有遺漏。四、悲觀，觀於生佛同體，而悲眾生以惑業故不能免苦。五
、慈觀，觀世音菩薩以悲願救苦，故常念給眾生以樂。以上五觀，眾生當常願行此
并常瞻仰也。
<段/><偈>　『無垢清淨光，慧日破諸闇，能伏災風火，普明照世間。</偈>
<頁 id="11p614"/>
<段/>此頌大智能滅災難。無垢清淨光，即智慧之光，能破諸闇。以先降伏本心之災
──無明風、煩惱火等，故能以普遍光明之智，觀照世間一切眾生而加以救濟。
<段/><偈>　『悲體戒雷震，慈意妙大雲，澍甘露法雨，滅除煩惱燄。</偈>
<段/>此頌法施能除煩惱。以同體大悲之願力，興起一切戒法，如雷之始震。戒能滅
一切惡，遍與眾生法樂，故如慈雲。戒能滋生一切善，故如露雨。如是，則煩惱熱
燄可以銷除矣。 
<段/><偈>　『諍訟經官處，怖畏軍陣中，念彼觀音力，眾冤悉退散。</偈>
<段/>此頌無畏施能除怖畏。諍訟、戰鬥，均可怖畏之事，觀世音菩薩本號為施無畏
者，故至心敬念，得蒙加被，眾冤自然退散。
<段/><偈>　『妙音、觀世音、梵音、海潮音，勝彼世間音，是故須常念。</偈>
<段/>此頌觀世音須常持念。能觀世間音者，本為不可思議、不可測度之微妙性體，
以此微妙性體能持音故，為眾音所從出故，故名妙音。而其大用所在，即觀眾音聲
<頁 id="11p615"/>
而施救濟，故名觀世音。以能觀之妙音及所觀求救之音悉清淨故，故名梵音。又此
音使求救者當機獲益，應時解脫，如海能受而遍容，如潮有汎而應時，故曰海潮音
。而皆為超出世間一切音之殊勝音，是故須常敬念此觀世音也。常念之道奈何？即
先將本品所述菩薩之種種慈悲利他功德，悉體會明了於自心，更時時稱名而念，時
時憶德而念，斯為真念觀世音菩薩者矣。
<段/><偈>　『念念勿生疑！觀世音淨聖，於苦惱、死厄，能為作依怙。具一切功德，慈眼視
眾生，福聚海無量，是故應頂禮』。</偈>
<段/>此頌敬念能免苦厄。蓋所謂世者、即三災七難之世間相。觀、即上五觀。音、
即上五音。如能常念不疑，則觀世音菩薩遂可於怖畏之中作依怙矣。以觀世音為福
聚之海，其功德威神至無量也。
<戊>戊四　持地讚歎</戊>
<段/><偈>　爾時、持地菩薩即從座起，前白佛言：『世尊！若有眾生聞是觀世音菩薩品自在
<頁 id="11p616"/>
之業、普門示現神通力者，當知是人功德不少』！</偈>
<段/>持地、菩薩之別名，如地為功德力用所持載之義。自在之業，謂觀世音菩薩三
業神通之用，無障無礙，隨生示現，隨眾所求，能得自在。但聞此品所說神通力者
功德即為不少，正顯能了解、能受持者，其受益為更多。故獲聞此品者，亟應未解
求解，未行起行，方為不負持地菩薩之所咐囑耳。
<戊>戊五　時眾獲益</戊>
<段/><偈>　佛說是普門品時，眾中八萬四千眾生，皆發無等等阿耨多羅三藐三菩提心。</偈>
<段/>此釋時眾獲益。無等等、謂真如性為絕對無等，而正遍覺則等於此無等之真如
也。
<品>陀羅尼品第二十六</品>
<段/>梵語陀羅尼，此云總持，以不思議之念慧為體，能以少文少義攝多文多義，功
力殊勝。咒者、即總持之一，一字、一句皆離思絕議，超過數量，故又曰密咒；有
<頁 id="11p617"/>
時亦得名為陀羅尼。為護已發心持經者之厄難，故有此陀羅尼品。在稟命流通中，
與前品同屬第三節，在全經品第中則居第二十六。
<丁>丁二　救已發心破惡衛善</丁>
<戊>戊一　明持經之福</戊>
<段/><偈>　爾時、藥王菩薩即從座起，偏袒右肩，合掌向佛而白佛言：『世尊！若善男子、
善女人有能受持法華經者，若讀誦通利，若書寫經卷，得幾所福』？佛告藥王：『若
有善男子、善女人供養八百萬億那由他恒河沙等諸佛，於汝意云何﹖其所得福寧為多
不』？『甚多，世尊』！佛言：『若善男子、善女人，能於是經乃至受持一四句偈，
讀誦、解義，如說修行，功德甚多』。</偈>
<段/>一四句偈雖少，然能信受行持，了解義理，如說修行，則即為真能受持全經。
故其功德過於供養八百萬億那由他恆河沙諸佛，乃重在真解與實行也。
<戊>戊二　明神咒之力</戊>
<頁 id="11p618"/>
<己>己一　二聖說咒</己>
<段/><偈>　爾時、藥王菩薩白佛言：『世尊！我今當與說法者陀羅尼咒以守護之』。即說咒
曰：『安爾[一]曼爾[二]摩禰[三]摩摩禰[四]旨隸[五]遮梨第[六]賒[詩遮切]咩[莫者切七]賒履多瑋[八]羶[尸連切
帝[九]目帝[十]目多履[十一]娑履[十二]阿瑋娑履[十三]桑履[十四]娑履[十五]叉裔[十六]阿叉裔[十七]阿耆膩
[十八]羶帝[十九]賒履[二十]陀羅尼[廿一]阿盧伽婆娑[蘇奈切]簸蔗毗叉膩[廿二]禰毗剃[廿三]阿便哆邏禰
履剃[廿四]阿亶[多罕切]哆波隸輸地[廿五]歐究隸[廿六]牟究隸[廿七]阿羅隸[廿八]波羅隸[廿九]首迦差[初几
切三十]阿三磨三履[三十一]佛陀毗吉利衺[音姪]帝[三十二]達磨波利差[猜離切]帝[三十三]僧伽涅瞿沙禰
[三十四]婆舍婆舍輸地[三十五]曼哆邏[三十六]曼哆邏叉夜多[三十七]郵[音尤]樓哆[三十八]郵樓多憍舍略
[來加切三十九]惡叉邏[四十]惡叉冶多冶[四十一]阿婆盧[四十二]阿摩若[荏蔗切]那多夜[四十三]世尊！是
陀羅尼神咒，六十二億恒河沙等諸佛所說。若有侵毀此法師者，則為侵毀是諸佛已』
。時釋迦牟尼佛讚藥王菩薩言：『善哉！善哉！藥王！汝愍念擁護此法師故，說是陀
羅尼，於諸眾生多所饒益』。</偈>
<頁 id="11p619"/>
<段/>此為藥王菩薩說咒。此咒與說法者以為守護，明說法華經者當誦持此咒也。又
此咒原為諸佛所說，法師既持此咒，故侵毀法師者即為侵毀諸佛。
<段/><偈>　爾時、勇施菩薩白佛言：『世尊！我亦為擁護讀誦、受持法華經者說陀羅尼。若
此法師得是陀羅尼，若夜叉、若羅剎、若富單那、若吉蔗、若鳩槃茶、若餓鬼等，伺
求其短無能得便』。即於佛前而說咒曰：『痤[誓螺切]隸[一]摩訶痤隸[二]郁枳[音紙三]目枳[四]阿
隸[五]阿羅婆第[六]涅隸第[七]涅隸多婆第[八]伊緻[者利切]柅[女紙切九]韋緻柅[十]旨緻柅[十一]涅隸墀柅
[十二]涅犁墀婆底[十三]世尊！是陀羅尼神咒，恒河沙等諸佛所說，亦皆隨喜，若有侵毀
此法師者，則為侵毀是諸佛已』。</偈>
<段/>此為勇施菩薩說咒。此咒亦為諸佛所說，并有降伏魔鬼之力用。富單那、為熱
病鬼，亦餓鬼之一種。吉蔗、為起屍鬼。鳩槃茶、形狀極醜陋可怖畏之鬼。餓鬼、
亦惡鬼，常伺人短以求飲食。
<己>己二　二天說咒</己>
<頁 id="11p620"/>
<段/><偈>　爾時、毗沙門天王護世者白佛言：『世尊！我亦為愍念眾生，擁護此法師故，說
是陀羅尼』。即說咒曰：『阿梨[一]那梨[二]⿱少免那梨[三]阿那盧[四]那履[五]拘那履[六]世尊！以是
神咒擁護法師，我亦自當擁護持是經者，令百由旬內無諸衰患』。</偈>
<段/>此為毗沙門天王說咒。毗沙門、即北方天王，義言多聞，為四大王天之一。四
天王統率鬼神護持世間，故有大威力於鬼神界。毗沙門不僅以咒擁護法師，兼以自
身擁護，即令於所部，使法師所在之百由旬內無諸衰患是也。
<段/><偈>　爾時、持國天王在此會中，與千萬億那由他乾闥婆眾恭敬圍繞，前詣佛所，合掌
白佛言：『世尊！我亦以陀羅尼神咒擁護持法華經者』。即說咒曰：『阿伽禰[一]伽禰
[二]瞿利[三]乾[音虔]陀利[四]旃陀利[五]摩蹬[音鄧]耆[六]常求利[七]浮樓莎柅[八]頞[音遏]底[九]世尊！是陀
尼神咒，四十二億諸佛所說，若有侵毀此法師者，則為侵毀是諸佛已』。</偈>
<段/>此為持國天王說咒。四天王分統鬼神眾，計每一天王統率二部：東方持國天王
，統乾闥婆、富單那二部；南方增長天王，統餓鬼、鳩槃茶二部；西方醜目天王，
<頁 id="11p621"/>
統毒龍、毗舍闍二部；北方毗沙門天王，統夜叉、羅剎二部。持國天王以乾闥婆為
所部之上首，亦稱乾闥婆王，故專言千萬億乾闥婆恭敬圍繞。此諸天王為天，乾闥
婆等皆神鬼也。諸咒雖為天王所說，實皆受之於佛，蓋已自持此咒以增長威力，更
願以此咒護持說經之人也。
<己>己三　十神說咒</己>
<段/><偈>　爾時、有羅剎女等，一名藍婆，二名毗藍婆，三名曲齒，四名華齒，五名黑齒，
六名多髮，七名無厭足，八名持瓔珞，九名皋帝，十名奪一切眾生精氣。是十羅剎女
，與鬼子母并其子及眷屬，俱詣佛所，同聲白佛言：『世尊！我等亦欲擁護讀誦、受
持法華經者，除其衰患；若有伺求法師短者，令不得便』。即於佛前而說咒曰：『伊
提履[一]伊提泯[二]伊提履[三]阿提履[四]伊提履[五]泥履[六]泥履[七]泥履[八]泥履[九]泥履[十]樓醯[呼奚切十
一]樓醯[十二]樓醯[十三]樓醯[十四]多醯[十五]多醯[十六]多醯[十七]兜醯[十八]⿱少免醯[十九]
<段/>羅剎為食人且啖精氣之惡鬼，此十女為之上首。藍婆、義言結縛。毗藍婆、言
<頁 id="11p622"/>
離結縛。皋帝、義言無所不具。鬼子母、為胎生之鬼，自有五百鬼子，故云并其子
俱詣佛所也。令不得便，言令遭懲罰。此咒為羅剎神之所共持，一宣此咒，則諸羅
剎如奉密令，悉皆懾伏不敢來惱矣。</偈>
<段/><偈>　『寧上我頭上，莫惱於法師。若夜叉、若羅剎、若餓鬼、若富單那、若吉蔗、若
毗陀羅、若犍馱、若烏摩勒伽、若阿跋摩羅、若夜叉吉蔗、若人吉蔗、若熱病──若
一日、若二日、若三日、若四日、若至七日、若常熱病，若男形、若女形、若童男形
、若童女形，乃至夢中亦復莫惱』。</偈>
<段/>此更明令諸鬼眾，勿惱法師，致干殃咎。毗陀羅、赤色鬼。犍陀、黃色鬼。烏
摩勒伽、黑色鬼。阿跋摩羅、青色鬼。夜叉吉蔗，以夜叉之力起屍者。人吉蔗，以
人力起屍者。熱病、即鬼祟之熱病。若一日以下至若童女形，均鬼祟病之相。羅剎
女告戒諸鬼眾，無論寤時或夢寐之中，均不得惱於法師。
<段/><偈>　即於佛前而說偈言：『若不順我咒，惱亂說法者，頭破作七分，如阿梨樹枝。如
<頁 id="11p623"/>
殺父母罪，亦如壓油殃，斗秤欺誑人，調達破僧罪，犯此法師者，當獲如是殃』。諸
羅剎女說此偈已，白佛言：『世尊！我等亦當身自擁護受持、讀誦、修行是經者，令
得安隱，離諸衰患，消眾毒藥』。</偈>
<段/>此復擬罪示警，並言願以自身擁護持經者。阿梨樹、印度最脆之樹，枝葉墜地
即碎，故以喻頭破七分之相。壓油殃、印度製油，先漚麻使生諸蟲，後并蟲而壓之
以取油肥，為殺無數生命之惡業，在佛教中罪為最重。調達、即提婆達多，曾設法
破清淨律儀所和合之僧眾，使不獲安心修道，此罪最重。意謂惱亂法師，即為逆我
咒命，當令受殃如是。離諸衰患，消眾毒藥，均為法師免於侵害之相。
<段/><偈>　佛告諸羅剎女：『善哉！善哉！汝等但能擁護受持法華名者，福不可量，何況擁
護具足受持、供養經卷──華、香、瓔珞、末香、塗香、燒香、旛蓋、伎樂，然種種
燈：蘇燈、油燈、諸香油燈、蘇摩那華油燈、薝蔔華油燈、婆師迦華油燈、優缽羅華
油燈，如是等百千種供養者。皋帝！汝等及眷屬，應當擁護如是法師』。</偈>
<頁 id="11p624"/>
<段/>此顯示擁護法師之福。蘇燈、即蘇薪之燈也。蘇摩那華、即須曼那華。婆師迦
華、即波利師迦華。皋帝、在羅剎十女中，為最有威德者，故佛獨呼其名而勸當擁
護。
<戊>戊三　明時眾之益</戊>
<段/><偈>　說是陀羅尼品時，六萬八千人得無生法忍。</偈>
<段/>以上諸陀羅尼神咒，雖為護持受經者使無災難，然皆為諸佛所已熟說之真言，
故當機之眾即得立證無生法忍，而登於初地也。
<品>妙莊嚴王本事品第二十七</品>
<段/>妙莊嚴王、即釋尊時華德菩薩遠劫之前身，夙具善根，中經一世著於邪見，幾
不能復聞佛法。賴其王夫人及二王子善知識勝緣之力，得以往聽法華，重識本心，
卒捨外道仍住正見。本品敘此，既顯善友之力，亦顯是經之力。以所敘皆王前世本
因之事，故曰妙莊嚴王本事品。在稟命流通中，為第四節；在全經品第中，則居第
<頁 id="11p625"/>
二十七。
<丙>丙四　功德勝力以流通</丙>
<丁>丁一　敘本緣</丁>
<戊>戊一　敘述時人</戊>
<段/><偈>　爾時、佛告諸大眾：『乃往古世過無量無邊不可思議阿僧祇劫，有佛名雲雷音宿
王華智，多陀阿伽度、阿羅訶、三藐三佛陀，國名光明莊嚴，劫名喜見。彼佛法中，
有王名妙莊嚴，其王夫人名曰淨德，有二子──一名淨藏，二名淨眼。</偈>
<段/>此標舉佛世及菩薩父子。彼佛法中有王名妙莊嚴，謂在雲雷音宿王華智佛法時
代中，有一國王，其名為妙莊嚴也。彼王宿因中，修增上福德以為莊嚴，故得王位
果報，稱妙莊嚴王。夫人及二子，不昧於本來清淨心，并能轉變王之邪見，化染為
淨，故其果德之號均名為淨。
<戊>戊二　廣明由緒</戊>
<頁 id="11p626"/>
<己>己一　讚二子德</己>
<段/><偈>　『是二子有大神力福德智慧，久修菩薩所行之道，所謂：檀波羅密、尸羅波羅密
、羼提波羅密、毗離耶波羅密、禪波羅密、般若波羅密、方便波羅密、慈、悲、喜、
捨乃至三十七品助道法，皆悉明了通達；又得菩薩淨三昧、日星宿三昧、淨光三昧、
淨色三昧、淨照明三昧、長莊嚴三昧、大威德藏三昧，於此三昧亦悉通達。</偈>
<段/>此明二王子之德。是時、二王子尚未從佛出家，已具大神通力，且已久行菩薩
道得諸三昧等，顯為夙植德本之菩薩而示現為王子身也。方便波羅密、為果後之利
他智，合上六度為七波羅密。愛眾生、令得法樂為慈，憫眾生、欲令解脫為悲，有
所饒益、歡喜無悔為喜，所作福祐、無所希望為捨：此為四無量心。觀身不淨，觀
受是苦，觀心無常，觀法無我，為四念處。未生惡令不生，已生惡令滅，未生善令
生，已生善令長，為四正勤。欲、念、進、慧、為四如意足。信、進、念、定、慧
、為五根。此五轉生功用，則為五力。念、擇、進、喜、輕安、定、捨、為七覺支
<頁 id="11p627"/>
。正見、正思、正語、正業、正命、正進、正念、正定、為八聖道。合為三十七品
助道法。淨三昧以下諸三昧，皆其所分別修習諸法門功用成就之定相。
<己>己二　善友引化</己>
<段/><偈>　爾時、彼佛欲引導妙莊嚴王及愍念眾生故，說是法華經。時淨藏、淨眼二子，到
母所，合十指爪掌白言：『願母往詣雲雷音宿王華智佛所，我等亦當侍從親近、供養
、禮拜，所以者何﹖此佛於一切天人眾中說法華經，宜應聽受』。</偈>
<段/>此明時佛說法導王，二子啟母詣佛。雲雷音宿王華智佛，以欲引導王故，特說
法華。顯王本具夙因，今當度脫，遂為法華會當機之人矣。
<段/><偈>　母告子言：『汝父信受外道，深著婆羅門法，汝等應往白父，與共俱去』。淨藏
、淨眼合十指爪掌白母：『我等是法王子而生此邪見家』。母告子言：『汝等當憂念
汝父，為現神變！若得見者，心必清淨，或聽我等往至佛所』。</偈>
<段/>此釋母令化父。淨德獨憂念妙莊嚴王信受外道，心不清淨，深知其著於婆羅門
<頁 id="11p628"/>
神教之非。苟非夙具清淨本因，何足以知此？顯二子為大智心增上，而淨德則為大
悲心增上，所謂本為菩薩、而示現王後宮女身者是也。淨德以王為家國之長，若著
此邪見不能信佛，則將為一切之障，不聽我等皆往佛所。以王素信神教，故欲以示
現神通為方便教化，遂令二子試為之也。
<段/><偈>　於是二子念其父故，湧在虛空，高七多羅樹，現種種神變：於虛空中行住坐臥；
身上出水、身下出火，身下出水、身上出火；或現大身滿虛空中，而復現小，小復現
大；於空中滅忽然在地；入地如水，履水如地；現如是等種種神變，令其父王心淨信
解。</偈>
<段/>此釋二子現神通行化。念父、謂憂念妙莊嚴王著於邪見、心不清淨也。涌虛空、
出水火、現大小等事，皆神境通十八變所攝。
<段/><偈>　時父見子神力如是，心大歡喜，得未曾有。合掌向子言：『汝等師為是誰，誰之
弟子』？二子白言：『大王！彼雲雷音宿王華智佛，今在七寶菩提樹下法座上坐，於
<頁 id="11p629"/>
一切世間天人眾中廣說法華經，是我等師，我是弟子』。父語子言：『我今亦欲見汝
等師，可共俱往』。</偈>
<段/>此釋時王慕通向佛。因信神通故信其子，因信子故信子師，遂委宛而入佛門，
赴法華之會，作當機之人矣。
<段/><偈>　於是二子從空中下，到其母所，合掌白母：『父王今已信解，堪任發阿耨多羅三
藐三菩提心。我等為父已作佛事，願母見聽，於彼佛所出家修道』！爾時、二子欲重
宣其意以偈白母：『願母放我等，出家作沙門！諸佛甚難值，我等隨佛學。如優曇缽
華，值佛復難是；脫諸難亦難，願聽我出家』！母即告言：『聽汝出家，所以者何？
佛難值故』。</偈>
<段/>此釋二子化成修道。因已信解，故堪任發無上心。可知以佛道化人，但使其確
能了解、決定生信，則度生之佛事已畢。是以昔日示現為二王子者，今復欲示現出
家。既示因緣已畢，兼勸當時四眾，應於佛作難遭之想也。沙門、息滅諸惡，淨受
<頁 id="11p630"/>
自在之義。優曇缽華、值轉輪王出世，始出應瑞，喻不常有。脫諸難亦難，謂解脫
八難，既生人道，復得遇佛甚難也。總言：值佛在世，從佛出家，必可成道，此為
甚難遭遇之美事，故二子啟求而淨德亦遂許之也。
<段/><偈>　於是二子白父母言：『善哉！父母！願時往詣雲雷音宿王華智佛所，親近供養。
所以者何？佛難得值，如優曇缽羅華；又如一眼之龜，值浮木孔。而我等宿福深厚，
生值佛法，是故父母當聽我等令得出家。所以者何？諸佛難值，時亦難遇』。</偈>
<段/>此釋子請父母、及時詣佛。龜豈易渡海，必匿居浮木之孔，始可隨流飄渡。然
以一眼之龜，覓浮木之孔，甚言其難值。今生值佛法，皆由宿福深厚，故不可負此
難遭之遇也。
<段/><偈>　彼時、妙莊嚴王後宮八萬四千人，皆悉堪任受持是法華經。淨眼菩薩於法華三昧
久已通達。淨藏菩薩、已於無量百千萬億劫，通達離諸惡趣三昧，欲令一切眾生離諸
惡趣故。其王夫人，得諸佛集三昧，能知諸佛秘密之藏。二子如是以方便力善化其父
<頁 id="11p631"/>
，令心信解，好樂佛法。於是妙莊嚴王與群臣眷屬俱，淨德夫人與後宮采女眷屬俱，
其王二子與四萬二千人俱，一時共詣佛所。到已，頭面禮足，繞佛三匝，卻住一面。</偈>
<段/>此釋王及眷屬、同詣佛所。諸佛集三昧，謂集一切佛功德。王宮八萬四千人，
皆能持經。二王子及王夫人，悉久證甚深三昧。顯此眷屬之因緣，今正美滿成熟，
盡是彼佛法華會上應受度脫之人也。
<段/><偈>　爾時、彼佛為王說法，示、教、利、喜，王大歡悅。爾時、妙莊嚴王及其夫人，
解頸真珠瓔珞，價直百千以散佛上。於虛空中，化成四柱寶臺，臺中有大寶床，敷百
千萬天衣，其上有佛結跏趺坐，放大光明。爾時、妙莊嚴王作是念：佛身希有，端嚴
殊特，成就第一微妙之色。時雲雷音宿王華智佛告四眾言：『汝等見是妙莊嚴王於我
前合掌立不﹖此王於我法中作比丘，精勤修習助佛道法，當得作佛，號娑羅樹王，國
名大光，劫名大高王。其娑羅樹王佛，有無量菩薩眾及無量聲聞，其國平正，功德如
是』。</偈>
<頁 id="11p632"/>
<段/>此釋時佛為王說法授記。示、教、利、喜、即開示正見，教以修行，令獲利益
，大生歡喜。此時王始見佛，一聞說法，即大歡悅，斯所謂發起宿世善根，堪任發
無上心者矣。
<段/>始作比丘，精勤修習助佛道法，為授因記。作娑羅樹王佛等，為授果記。
<己>己三　出家獲益</己>
<段/><偈>　其王即時以國付弟，與夫人、二子并諸眷屬，於佛法中出家修道。王出家已，於
八萬四千歲常勤精進，修行妙法華經。過是已後，得一切淨功德莊嚴三昧，即升虛空
高七多羅樹，而白佛言：『世尊！此我二子已作佛事，以神通變化轉我邪心，令得安
住於佛法中，得見世尊。此二子者，是我善知識，為欲發起宿世善根饒益我故來生我
家』。</偈>
<段/>妙莊嚴王出家以後，經八萬四千歲始證一切淨功德莊嚴三昧，發宿命通之智。
始知二子來生我家，為作佛事故，為轉我邪心令住佛法故，蓋已悟知善友之增上緣
<頁 id="11p633"/>
矣。法性體本具一切淨功德，以修習此經故，即以令自清淨及令人清淨為莊嚴，盡
得自在，是為一切淨功德莊嚴三昧。
<段/><偈>　爾時、雲雷音宿王華智佛告妙莊嚴王言：『如是，如是！如汝所言。若善男子、
善女人種善根故，世世得善知識，其善知識能作佛事，示、教、利、喜，令入阿耨多
羅三藐三菩提。大王當知！善知識者是大因緣，所謂化導令得見佛，發阿耨多羅三藐
三菩提心。大王！汝見此二子不﹖此二子已曾供養六十五百千萬億那由他恒河沙諸佛
，親近恭敬，於諸佛所受持法華經，愍念邪見眾生令住正見』。</偈>
<段/>此釋時佛證明善友因緣。能遇善知識者，皆由曾種善根，能種善根者即可遇善
知識，二者互為因緣。而善知識所作之佛事，皆為眾生令得見佛，令發無上心，令
離邪見，令住正見。而所以得成為善知識者，則又由於無量佛所受持法華經。由是
可知法華經者，即眾生之大善知識，而眾生欲種善根以遇善知識者，亦正當於法華
經中求之種之矣。
<頁 id="11p634"/>
<段/><偈>　妙莊嚴王即從虛空中下而白佛言：『世尊！如來甚希有！以功德智慧故，頂上肉
髻光明顯照，其眼長廣而紺青色，眉間毫相白如珂月，齒白齊密常有光明，脣色赤好
如頻婆果』。爾時、妙莊嚴王讚歎佛如是等無量百千萬億功德已，於如來前一心合掌
，復白佛言：『世尊！未曾有也！如來之法，具足成就不可思議微妙功德，教戒所行
，安隱快善。我從今日，不復自隨心行，不生邪見、憍慢、瞋恚、諸惡之心』。說是
語已，禮佛而出。</偈>
<段/>此釋讚佛嘆法、永離邪見。甚希有、未曾有，均不易形容而力為讚美之極詞。
功德圓滿、智慧究竟者，始得具足三十二相，成佛報身。王略舉佛相數事以為讚，
蓋讚相即所以讚佛，故次即嘆佛法有不可思議微妙功德。教、謂教理，所以生善；
戒、謂戒律，所以遮惡。如說而行者，身心俱泰。王既證知，故復謀利大眾示現宣
言，謂當隨佛正法而行，不當隨自心之業力而行致生諸惡也。
<丁>丁二　會古今</丁>
<頁 id="11p635"/>
<段/><偈>　佛告大眾：『於意云何？妙莊嚴王豈異人乎﹖今華德菩薩是。其淨德夫人，今佛
前光照莊嚴相菩薩是。哀愍妙莊嚴王及諸眷屬故，於彼中生。其二子者，今藥王菩薩
、藥上菩薩是。</偈>
<丁>丁三　勸歸禮</丁>
<段/><偈>　『是藥王、藥上菩薩，成就如此諸大功德，已於無量百千萬億諸佛所植眾德本，
成就不可思議諸善功德。若有人識是二菩薩名字者，一切世間諸天人民亦應禮拜』。</偈>
<丁>丁四　結勝益</丁>
<段/><偈>　佛說是妙莊嚴王本事品時，八萬四千人遠塵離垢，於諸法中得法眼淨。</偈>
<段/>遠塵離垢，就小乘人言為斷見惑，應得初果。就大乘人言，為證我法二空，應
證初地。法眼淨，謂照了一切法悉皆空相，而惟是一相無相之法也。
<品>普賢菩薩勸發品第二十八</品>
<段/>欲護佛法，必應護持是經；欲護持是經，必應勸人發心──對於是經，應受持
<頁 id="11p636"/>
、讀誦、解說、書寫、供養、禮拜、讚歎、及流通等，為勸發心──故有此品。
<段/>能勸發之人，為普賢菩薩。周遍含容為普，德慧妙善曰賢。此普賢菩薩，以法
界為身，無地、無時、無事不可示現，故無定相，無方所。凡修等同法界之一切菩
薩行者，即無不為普賢之行，故普賢菩薩無自他之相可得。凡十方三世一切菩薩，
皆為普賢菩薩之分身，故普賢菩薩亦無去來之相可得。有果前普賢，即一切修因未
滿、上求佛果之菩薩行者。有果後普賢，即一切因圓果滿、下化眾生之菩薩行者。
為明發心者、及勸人發心者，必皆具有普賢之德，方能受持是經，即方能流通是經
，故有此品。在稟命流通中為第五節，在全經品第中則居第二十八，為最末一品。
<丙>丙五　護持勸發力以流通</丙>
<丁>丁一　普賢來軌</丁>
<段/><偈>　爾時、普賢菩薩以自在神通力，威德名聞，與大菩薩無量無邊不可稱數，從東方
來。所經諸國，普皆震動，雨寶蓮華，作無量百千萬億種種伎樂。又與無數諸天、龍
<頁 id="11p637"/>
、夜叉、乾闥婆、阿修羅、迦樓羅、緊那羅、摩睺羅伽、人非人等大眾圍繞，各現威
德神通之力，到娑婆世界耆闍崛山中，頭面禮釋迦牟尼佛，右繞七匝。</偈>
<段/>普賢以威德名聞，能攝受十方界之修普賢行者，故隨行之大菩薩極眾。以極眾
故，因有雨華、動地之瑞應。天龍八部並皆隨從，蓋法界眾生，無不以普賢為導首
而趣向佛地也。
<丁>丁二　啟白聞經</丁>
<段/><偈>　白佛言：『世尊！我於寶威德上王佛國，遙聞此娑婆世界說法華經，與無量無邊
百千萬億諸菩薩眾共來聽受，惟願世尊當為說之！若善男子、善女人，於如來滅後，
云何能得是法華經』？</偈>
<段/>寶威德上王、為東方佛國主。修佛道者無不修普賢行，而修普賢行者即無不由
持法華經。惟佛滅度後，既失如來說權說實、殷勤勸導之教化，復有末世小乘貧法
、外道邪見之嬈亂，修行者當以何法修習為能得於佛之知見，即為得是法華經乎？
<頁 id="11p638"/>
故普賢率眾興問。
<丁>丁三　佛告四法</丁>
<段/><偈>　佛告普賢菩薩：『若善男子、善女人成就四法，於如來滅後當得是法華經。一者
、為諸佛護念，二者、植眾德本，三者、入正定聚，四者、發救一切眾生之心。善男
子、善女人如是成就四法，於如來滅後必得是經』。</偈>
<段/>一、先須心所信願者，口所稱道者，身所奉行者，耳目所思察者，志意所悕求
者，功業所傾向者，一一皆為佛之智慧，佛之功德，佛之知見；既在在處處知隨順
於佛法，斯能為諸佛之所護念。二、次須所修習者為大乘經典，所承事者為大乘法
師；精修波羅密，廣行菩薩道，而一一皆起於無上覺心；復一一能生無量功德，斯
為植眾德本。三、信為正信，解為正解，行為決定行；法惟一乘無有疑惑，眾善普
會能得總持，一真常住，千魔不轉，心得自在到不退地，是為入正定聚。四、應諦
念如來出世一大因緣，本為眾生開示悟入佛之知見，應念佛與眾生原為同體，眾生
<頁 id="11p639"/>
不覺仍滯生死，當起大悲及諸方便，本憐憫心，發宏誓願，荷擔如來，教化眾生，
說一切法，救一切苦。更知無有一法可說，亦實無有眾生得滅度者；斯度眾生之心
一發永發，亦無發而無不發矣，是為發救一切眾生之心。如是修行成此四法，即為
得是法華經矣。
<丁>丁四　普賢勸發</丁>
<戊>戊一　明勸發相</戊>
<己>己一　與現益</己>
<段/><偈>　爾時、普賢菩薩白佛言：『世尊！於後五百歲濁惡世中，其有受持是經典者，我
當守護──除其衰患，令得安隱，使無伺求得其便者。若魔、若魔子、若魔女、若魔
民、若為魔所著者，若夜叉、若羅剎、若鳩槃茶、若毗舍闍、若吉蔗、若富單那、若
韋陀羅等諸惱人者，皆不得便。</偈>
<段/>本品意旨，全在以下數節，就受持是經者功候之淺深，約分上、中、下三品以
<頁 id="11p640"/>
為勸導。此所勸發者為下品。佛法時代，以每五百歲計算，如第一五百歲，第二五
百歲，第三五百歲等。至最後之五百歲，則已為末法時代，故曰後五百歲濁惡世中
。自此以下至為諸如來手摩其頭止，均為與現益，謂與修持是經者現身之利益也。
魔子、魔民等，指修禪定者不斷淫欲、必落魔道，如上品魔王、中品魔民、下品魔
女等是。毗舍闍、即啖精氣之鬼。韋陀羅、即厭禱鬼，謂作厭勝之法以祟人者，皆
惡鬼神，常伺便惱人，阻行者之修習，故普賢發願，為受持是經者之守護。
<段/><偈>　『是人若行、若立讀誦此經，我爾時乘六牙白象王，與大菩薩眾俱詣其所而自現
身，供養守護，安慰其心，亦為供養法華經故。是人若坐思惟此經，爾時我復乘白象
王現其人前。其人若於法華經有所忘失一句、一偈，我當教之，與共讀誦，還令通利
。爾時受持、讀誦法華經者，得見我身，甚大歡喜，轉復精進。以見我故，即得三昧
，及陀羅尼──名為旋陀羅尼，百千萬億旋陀羅尼，法音方便陀羅尼，得如是等陀羅
尼。</偈>
<頁 id="11p641"/>
<段/>此所勸發者為中品。行立讀誦、屬聞慧，謂以聞慧受持是經。象、為陸地上最
富於負荷力者，普賢菩薩乘白象王現身其前，喻修習大乘即為荷擔清淨佛法也。普
賢現身，不惟守護，并加供養；既令持經者安心精進，亦即為供養是經，以是經為
諸佛菩薩功德之父母也。
<段/>若坐思惟是經，謂於禪定中思惟是經，即以思慧思一乘實相之理以受持是經也
。若有忘失，普賢即於禪定之中教共讀誦。蓋已見普賢現身，故能受教。又以能見
故歡喜，以歡喜故精進，以精進故得定。定、即所得三昧也。以所見為普賢，故此
三昧即可名為普賢三昧。旋、謂旋轉，旋陀羅尼，謂能旋一切差別之法而入於無相
平等真如法性，以轉生一切清淨功德之法，斯一切法即一法矣。由是一法生無量法
，轉為百千萬億陀羅尼。以得此陀羅尼，故能即一心顯一切法，亦可由一法顯一心
。因得四無礙辯，起方便善巧，能以無量義納於一句、一字之中，即以一句一字顯
無量義，使法音宣流於世，此即為法音方便陀羅尼。中品修持者，以普賢守護神通
<頁 id="11p642"/>
之力，可得此益。
<段/><偈>　『世尊！若後世後五百歲濁惡世中，比丘、比丘尼、優婆塞、優婆夷，求索者、
受持者、讀誦者、書寫者，欲修習是法華經，於三七日中應一心精進。滿三七日已，
我當乘六牙白象，與無量菩薩而自圍繞，以一切眾生所喜見身，現其人前而為說法，
示、教、利、喜，亦復與其陀羅尼咒。得是陀羅尼故，無有非人能破壞者，亦不為女
人之所惑亂；我身亦自常護是人。惟願世尊聽我說此陀羅尼咒』！即於佛前而說咒曰
：『阿檀地[一]檀陀婆地[二]檀陀婆帝[三]檀陀鳩舍隸[四]檀陀修陀隸[五]修陀隸[六]修陀羅婆底[七]
佛馱波羶禰[八]薩婆陀羅尼阿婆多尼[九]薩婆婆沙阿婆多尼[十]修阿婆多尼[十一]僧伽婆履叉尼
[十二]僧伽涅伽陀尼[十三]阿僧祇[十四]僧伽婆伽地[十五]帝隸阿惰僧伽兜略[盧遮切]阿羅帝波羅帝
[十六]薩婆僧伽地三摩地伽蘭地[十七]薩婆達磨修波利剎帝[十八]薩婆薩埵樓馱憍舍略阿⿱少免伽
地[十九]辛阿毗吉利地帝[二十]</偈>
<段/>此所勸發者為上品。求索、謂尚未得聞是經而求索是經。求索既得，因加受持
<頁 id="11p643"/>
及讀誦、書寫、修習。如理而解，如解而修，更加三七日一心精進。普賢法身本無
所不在，況行者已得普賢三昧？由是故復見普賢現身其前。所喜見身、謂各行者心
所崇拜之身相。蓋菩薩身相本無一定，眾生喜見與否，又隨各類眾生之各別識心以
為差別。今以各所喜見之身相現前說法，則眾生精進之心益隨法喜而增進矣。非人
、指上鬼神等。女人之不修行者，每能惑亂行者之戒定力，故普賢自說陀羅尼，令
行者持之以為守護，而普賢亦自以身守護之也。此陀羅尼共二十句，即名普賢陀羅
尼。
<段/><偈>　『世尊！若有菩薩得聞是陀羅尼者，當知普賢神通之力。若法華經行閻浮提有受
持者，應作此念：皆是普賢威神之力。若有受持、讀誦、正憶念、解其義趣、如說修
行，當知是人行普賢行，於無量無邊諸佛所深種善根，為諸如來手摩其頭。</偈>
<段/>此正明普賢勸發之益。菩薩得聞是咒，由普賢力，以是咒為普賢所說故。閻浮
提有受持者，皆普賢力，以持經者為所守護故。真能受持修行之人，即行同普賢，
<頁 id="11p644"/>
以為普賢所勸發故。而此如說修行之人，即為如來之所攝受，以具有勝因故有勝緣
也。
<己>己二　與後益</己>
<段/><偈>　『若但書寫，是人命終當生忉利天上。是時、八萬四千天女作眾伎樂而來迎之；
其人即著七寶冠，於采女中娛樂快樂。何況受持、讀誦、正憶念、解其義趣、如說修
行？若有人受持、讀誦、解其義趣，是人命終，為千佛授手，令不恐怖，不墮惡趣，
即往兜率天上彌勒菩薩所──彌勒菩薩有三十二相──大菩薩眾所共圍繞，有百千萬
億天女眷屬而於中生。</偈>
<段/>此釋與後益。謂後生所得之益，明非僅現身得益已也。授手、接引之意。言能
廣寫是經，則流通既富，由是使大乘教義普益群生，故得命終生忉利天之福報。若
更受持、憶念、了解、修行，則命終即永離惡趣，為千佛所接引。十方佛土，隨其
本願勸令往生；并得往生兜率天內院承事彌勒。蓋修習大乘教義，行菩薩自利利他
<頁 id="11p645"/>
之行者，命終當生兜率天內院也。入彌勒內院，即入菩薩不退地位。兜率內院為菩
薩眾，外院為天人眾，故外院有天女眷屬等生於其中。
<戊>戊二　結勸發心</戊>
<段/><偈>　『有如是等功德利益，是故智者應當一心自書、若使人書，受持、讀誦、正憶念
、如說修行。世尊！我今以神通力故守護是經，於如來滅後閻浮提內，廣令流布，使
不斷絕』。</偈>
<段/>此釋結勸發心。
<丁>丁五　釋迦讚勸</丁>
<戊>戊一　讚美普賢</戊>
<段/><偈>　爾時、釋迦牟尼佛讚言：『善哉！善哉！普賢！汝能護助是經，令多所眾生安樂
利益。汝已成就不可思議功德，深大慈悲，從久遠來發阿耨多羅三藐三菩提意，而能
作是神通之願守護是經。我當以神通力，守護能受持普賢菩薩名者。</偈>
<頁 id="11p646"/>
<段/>普賢菩薩以神通願守護是經，佛即願以神通力受護能受持普賢菩薩名者。顯欲
護持是經令不失墜，必眾生各具普賢之行；而守護是能受持普賢名者，即所以守護
普賢之行，以守護是妙法華經耳。
<戊>戊二　讚持經者</戊>
<段/><偈>　『普賢！若有受持、讀誦、正憶念、修習、書寫是法華經者，當知是人則見釋迦
牟尼佛，如從佛口聞此經典。當知是人供養釋迦牟尼佛，當知是人佛讚善哉，當知是
人為釋迦牟尼佛手摩其頭，當知是人為釋迦牟尼佛衣之所覆。</偈>
<段/>此讚持經者為已見佛。
<段/><偈>　『如是之人，不復貪著世樂，不好外道經書手筆，亦復不喜親近其人；及諸惡者
──若屠兒，若畜豬、羊、雞、狗，若獵師，若衒賣女色。是人心意質直，有正憶念
，有福德力；是人不為三毒所惱，亦不為嫉妒、我慢、邪慢、增上慢所惱；是人少欲
知足，能修普賢之行。</偈>
<頁 id="11p647"/>
<段/>此讚持經者為已離惡。但能受持是經，如說修行，則可疾入佛道，不遮惡而惡
自離矣。
<段/><偈>　『普賢！若如來滅後後五百歲，若有人見受持、讀誦法華經者，應作是念：此人
不久當詣道場，破諸魔眾，得阿耨多羅三藐三菩提，轉法輪，擊法鼓，吹法螺，雨法
雨，當坐天人大眾中師子法座上。</偈>
<段/>此讚持經者為當得出世成佛。道場、成道之場，如釋尊不成正覺誓不起座之處
是也。言善持是經，已具足普賢行，即為直趣佛果，破無明，成正覺，為說法度生
之正因行也。
<段/><偈>　『普賢！若於後世受持、讀誦是經典者，是人不復貪著衣服、臥具、飲食資生之
物，所願不虛，亦於現世得其福報。</偈>
<段/>此讚持經者為已不著世間。蓋資生等物，現雖無缺，行者之心早無取著，不復
再造生死之業，以惟有真實不虛度生宏願在耳。
<頁 id="11p648"/>
<戊>戊三　明違順相</戊>
<段/><偈>　『若有人輕毀之言：「汝狂人耳！空作是行，終無所獲」。如是罪報，當世世無
眼。若有供養讚歎之者，當於今世得現果報。</偈>
<段/>首明輕毀者之罪相。毀者世世無眼，以毀世人能照見佛法之眼故。讚歎者現得
福報，以助人種善根故。
<段/><偈>　『若復見受持是經者，出其過惡若實、若不實，此人現世得白癩病。若輕笑之者
，當世世牙齒疏缺，醜脣、平鼻，手腳繚戾，眼目角睞，身體臭穢，惡瘡膿血，水腹
、短氣，諸惡重病。是故普賢！若見受持是經典者，當起遠迎，當如敬佛』。</偈>
<段/>次明說過者與輕笑者之罪相。出人過惡，無論實與不實，均得癩病惡報。蓋持
經者即使曾有隱惡，然現既受持是經，則其懺悔往業已迴心向佛可知。今仍宣揚其
惡，不惟嬈亂其心使難安心修道，以致妨礙其成就；且令曾由此持經者所接引向道
之人，亦盡頓生疑誹，而不免群焉退沮。是說修行者之過惡，其影響於度生之事甚
<頁 id="11p649"/>
大。故無論所說之過實與不實，而謗者之罪固不易懺悔而〔(泳－永)＋煎〕除也。癩病、遍體痛癢
不安，與被謗者終日跼蹐不寧相似，此為與所造罪相似之惡報。輕笑持經者，亦令
世世得被人輕笑之報相，如唇、齒、眼、鼻、身體種種欠缺穢惡等是。繚戾、屈曲
不正之狀，視斜曰睞，水腹則有腹大之相，短氣為語聲低促之相，皆人所賤惡之病
。末復言見持是經者應如見佛，以真持是經一偈、一句皆當成佛故耳。
<丁>丁六　時眾獲益</丁>
<段/><偈>　說是普賢勸發品時，恆河沙等無量無邊菩薩得百千萬億旋陀羅尼，三千大千世界
微塵等諸菩薩具普賢道。</偈>
<段/>此明時眾獲益，以結本品。
<段/><偈>　佛說是經時，普賢等諸菩薩、舍利弗等諸聲聞，及諸天、龍、人非人等一切大會
，皆大歡喜，受持佛語，作禮而去。</偈>
<段/>此釋會眾歡喜受持，以結全經。
<頁 id="11p650"/>
<章 t=".">【貫經義】</章>
<段/>以上釋妙法蓮華經竟。茲更條貫全經義例如下：
<段/>就全經二十八品之文字相言之，可謂今已釋竟。但妙法蓮華之經義，無量無邊
，則永無有盡。所謂遍虛空界，盡未來際，亦不能以眾生之語言心量闡之令盡也。
但約其義於此七卷經文中，亦并未見其有所缺漏而顯為未盡，故說經者之言語相即
亦當盡於此也。且無量義即發生於一實相無相之法，若更將全經七卷之義約之於一
卷，或更約之於一品，或更約之於一偈、一句，仍亦未見其義有所少，故全經之義
，直可以開示悟入佛之知見一句攝之。以是之故，一切法即皆為教菩薩法，即皆為
一乘妙法，此正宗分第一品方便品之要旨，亦即法華全經之要旨也。全經科判，原
列為序分、正宗分、流通分三者，分攝二十八品。茲即以全經妙法之總義－－開示
<頁 id="11p651"/>
悟入佛之知見一句，分顯教、理、行、果四義，則序品一品即以籠罩全經。其方便
以下各品，已如佛光中所現差別之境矣。故自方便品至勸發品共二十七品，直可皆
謂為此經之正宗分，別無流通分之可言。關於經末佛說是經時一段，即謂僅此二行
為流通分可也。試本開示悟入四義及教理行果四法，以約分諸品如下：自方便品以
下至法師品共九品，為開佛知見、以會一乘之教。以唯一佛乘方便說為三乘、五乘
，而開權顯實以後會歸一乘，皆授佛記。故此諸品即為開佛知見，以破除若二、若
三之眾生機教，而開出不二之佛知見也。法師品兼流通此分。自見寶塔品至安樂行
品共四品，為示佛知見、以顯一乘之理。如在見寶塔品，顯過現、主伴諸佛之法身
平等；天授品、顯違順、罪福眾生之法身平等。專示佛知見之法性，故此諸品即為
示佛知見。持品、明持經人，安樂行品、明持經行，流通此分。自從地涌出品至囑
累品，為悟佛知見、以起一乘之行。以此諸品，顯佛已由始覺至究竟覺，成自受用
圓滿報身，智慧無盡，福德無盡，慈悲無盡，願力無盡，方便無盡，應化無盡，係
<頁 id="11p652"/>
由地涌出諸菩薩依佛究竟覺為因地心故，進明佛之圓滿果覺真身壽命長遠，悟而起
大乘之行也。神力、囑累，流通此分。自藥王品以下、至勸發品共六品，為入佛知
見、以證一乘之果。藥王品證自利果德；妙音密化，觀音救難，陀羅尼咒破惡衛善
，妙莊嚴王迴邪入正，為證利他果德；普賢勸發以要二利之終，故此諸品為入佛知
見。入者、即修習證入，皆菩薩漸次證入一乘實相之果位。而普賢行通於佛果前後
，果前為等覺之菩薩，鄰極佛果；果後利他無盡，亦明此經之終而無終也。
<段/>準上開示悟入四義及教理行果四法，以約分方便以下二十七品皆為正宗，正以
彰妙法華經之無盡，故無有特判數品為流通分之必要。以由此開示悟入佛之知見之
義，分顯一乘教理行果，即是流通此無盡之教義；而流通之功力，即亦與為無盡。
然因此益見行者當於是經受持、讀誦、講解、書寫、能於一偈、一句之名言，見一
乘實相之無盡義，如說而解，如解而行，由行而證，盡具普賢道，同獲法性身，而
是經方為流布不斷絕於世也。（周秉清記）（北京單行本）
<頁 id="11p653"/>
<文 t="章,干,節.">大乘妙法蓮華經懸論</文>
　　──二十三年四月在四明延慶寺講──
 　　　一　釋名
　　　　甲　列眾名
　　　　乙　定今名
　　　　丙　析名義
　　　　　１　大乘
　　　　　２　妙法
　　　　　３　蓮華
　　　　　４　經
　　　　丁　綜名義
　　　二　提綱
　　　　甲　天台絕待妙
　　　　乙　嘉祥乘權實身權實
　　　　丙　慈恩境行果
　　　　丁　教理行果
　　　　　１　開佛知見信法華教分
　　　　　２　示佛知見解法華理分
　　　　　３　悟佛知見修法華行分
　　　　　４　入佛知見證法華果分
　　　三　考經
　　　　甲　佛經起源
<頁 id="11p654"/>
　　　　乙　佛經結集
　　　　丙　佛經流布
　　　　丁　本經翻譯
　　　　戊　本經品次
　　　　己　本經講誦

<段/>此妙法蓮華經，自印度譯到中國來，迄今已近一千六七百年。在中國的大本經典
，為世人所讀誦與研究，流通最普遍而極弘盛者，確推此經。是因震旦眾生特具大乘
根性，故其所誦持與弘傳的經典，大乘居多，尤以此經為最。古今各處，時有講讀，
而寧波弘通愈盛；如寧波人皆知有所謂大經者，即係此經。今此延慶寺、就是宋朝四
明尊者法智大師弘揚此經的道場；因天臺是宗法華經的，故中興天臺宗的法智大師，
亦弘傳此經。但中國弘傳此經的古德雖多，推智者為獨步，故後世弘傳此經者皆宗之
。智者大師當時講說此經之記錄傳於後世者，有法華玄義，法華文句二書；玄義是提
綱挈領玄談此經之精義；文句是入文釋義，剖解名句。此二部所明意義，浩瀚深廣，
研究頗不易易！故今乃綜提智者大師之要意，而以融通淺顯出之，以便初機。如智者
<頁 id="11p655"/>
大師解釋經題，則以名──如此經以法喻為名，體──以諸法實相為體，宗──以一
乘因果為宗，用──以斷疑生信為用，教──以無上醍醐為教的五重玄義。在五重玄
義中，又先以七番共解。相傳智者九旬談一妙字，尚未罄其義，其深廣可知。故今根
據其意，而變通說之，列釋名、提綱、考經、解文、四段，分別如下：
<章>一　釋名</章>
<段/>釋名、即五重玄義中的名；體宗用等，亦可攝入此釋名中。若收攝不盡者，可在
提綱中攝盡。
<干>甲　列眾名</干>
<段/>此經之名，散布經中，種種不一。據天親菩薩法華釋論，可得十七名。普通諸經
中所表經名，每多在佛說流通分時，由菩薩或聲聞啟問於佛，如說：『世尊！當何名
此經？我等云何奉持』？然後由佛定出經名。惟此經不然，在佛未說此經之前，由佛
入無量義處三昧，天雨四華，六種震動，彌勒質疑於文殊，文殊已將此經之名顯出。
<頁 id="11p656"/>
又如本經中諸品，處處皆點出此經之名，其非經後流通分中由問而說者可知。所謂十
七名者：一、無量義：佛未說此經前，已說無量義經；蓋佛所證甚深，為眾生故，從
一實相說無量義，故名。二、最勝：此經純圓獨妙，勝過四十年所說一切粗法故。三
、大方等：即大乘義，如本經之標題是。四、教菩薩法：顯此經是教大乘菩薩法，非
教小乘法，縱有小機在座，亦皆會歸一乘。五、佛所護念：顯此經微妙希有，為十方
諸佛之所護念，如彌陀經等亦有為諸佛所護念語。六、諸佛祕藏，此經據諸佛所證所
說之法藏，皆藏於此。七、（？）八、一切佛密字：言此經是三世諸佛所說百千旋陀羅
尼等無量祕密咒，諸佛所有善巧言辭，攝盡無遺。九、生一切佛：由此微妙法，出生
一切佛。十、一切佛道場：此為諸佛所坐之道場，即所證之菩提；此所證菩提，即妙
法蓮華經，故此經可謂佛之道場。十一、一切佛所轉法輪：十方諸佛從根本智親證真
如，為度眾生，起大悲心宣揚自證之法，聞者由此領解修習，輾轉悟入佛之知見，由
佛自證法界，流轉入眾生心識中，使煩惱轉成菩提，生死轉入涅槃，佛與眾生間，如
<頁 id="11p657"/>
車輪之旋轉。三世諸佛出世之本懷，無非使諸眾生證佛所證，覺佛所覺，而此經皆已
說故。十二、一切佛堅固舍利：諸佛一期化緣既畢，遂入滅度，而為利益將來人天，
從色身遺留堅固之舍利子，使後人見相供養，種諸善根，舍利在世，亦猶佛之住世。
故此經壽量品明佛壽命無量，時時處處示現成佛，為諸眾生開示悟入佛知見故，無量
國土，種種教化。此法傳流于世，令人深入佛慧，亦同佛入滅時色身所遺留下來之舍
利子。所謂『經典所在，即如來舍利之身』。是顯經中能詮之教與所詮之理，皆堅固
不壞。十三、諸佛大巧方便：諸佛為利眾生，大權善巧，施設無量言教，凡有所作所
說，皆為眾生成佛。然其說法，並無定相可得；如方便品所謂向佛前舉一手，低一頭
，合一掌，一稱南無佛，生一念歡喜心，『乃至童子戲，聚沙為佛塔』；一與佛法發
生關係者，法華開顯，皆當作佛。如經中所明聲聞等皆得授記，甚至破壞誹謗佛法如
提婆達多者，亦得授記作佛。故依法華本意：若讚若謗，俱作勝緣而得成佛，諸根普
被，法雨均霑，此之謂也。十四、說一乘：此經唯顯一佛乘法，所謂『十方佛土中，
<頁 id="11p658"/>
唯有一乘法，無二亦無三』；『諸佛所說，唯是一乘』。蓋佛陀平等意趣，無非欲眾
生證悟一乘之妙法也。十五、第一義住：第一義住即最勝義，所謂『諸法實相，唯佛
與佛乃能究盡』；『諸法寂滅相，不可以言宣』。正顯諸佛內自所證之妙真如性。此
經以諸法實相為體，亦即由第一義住上顯明。十六、妙法蓮華：即今所標之題，詳解
如下。十七、攝無量名句文身：不但前名所詮義理無量，即能詮之名句文身等言教亦
復無量。普通人往往以為除此經外另有他經，其實即此一經，便可攝盡無量諸經，十
方諸佛所有言教，皆不外乎此也。
<段/>上來所列十七名，在經文中，處處流露點示，非由有人請問于佛而定名者。不過
其最著者，唯推妙法蓮華。雖示十七名，而亦更有其餘非能盡述者。
<干>乙　定今名</干>
<段/>諸經中有名此經為妙法蓮華，或加大乘二字，即十七名中第三大方等，亦即是大
方廣，十二分教中方廣一分所攝。依瑜伽，小乘通十一分，大乘唯是方廣。故依大方
<頁 id="11p659"/>
廣言，此經亦可名大方等經。此經古今傳譯，名亦有別：如竺法護譯為正法華經，而
鳩摩羅什與闍那笈多，則同譯妙法蓮華經。考梵文正、妙、二字，其義相近。但就正
確愜適，恰到好處與佛意契合言之，故名為正；若就盡善盡美、莊嚴圓滿言之，則以
譯妙為圓滿。故今十七名中，唯取第十六名妙法蓮華，定為今名；或如大乘二字，則
兼取第三名而已。
<干>丙　析名義</干>
<節>１　大乘</節>
<段/>梵語摩訶，此土言大。大對小而言，非小非大，稱法性故大，絕待絕對故大；乘
是運載義，佛所說法，依之信解修習，便可運出生死之海，載至涅槃之岸，故言乘。
諸佛平等意樂，普令作佛，而眾生機隨有大小，不稱佛意，故運載有限；若明佛意，
其運載力用無量無邊，故言大乘。諸經論明大乘義，說或不同：如大乘起信論，依體
、相、用，三大，運凡夫眾生到如來地，乃為大菩薩所乘之大乘。依天台三德說：體
<頁 id="11p660"/>
大即法身德，相大即般若德，用大即解脫德。三德秘藏、為諸法之奧府，無所不包，
無所不容，故言大乘。瑜伽七義顯大乘，就是：法大，心大，解大，淨心大，眾具大
，時大，得大。若天台則以觀境，起心，善巧止觀，破法遍，識通塞，對治助，知次
位，能安忍，修道品，無法愛之十法以成乘。古來諸師解釋大乘雖有種種，今直依法
華譬喻品中所譬喻之大白牛車來顯大乘之自體，則此經從法立名，故名大乘經。若依
喻立名，亦名大白牛車經。
<段/>（一）、大白牛　　此喻根本智，即般若無分別智。諸佛以種種方便說法雖別，而
無分別智所證無分別理，即法華諸法實相之理則同。其顯大白牛之殊勝有五義：一、
膚色純潔，二、形體姝好，三、有大筋力，四、行步平正，五、其疾如風。此中膚色
純潔，顯此般若智精純無雜，惑障不染。形體姝好，猶般若智之離過絕非。有大筋力
，一、喻般若之智，無所不遍，無所不照，如大白牛具大筋力，任何法無不遍照。二
、喻般若之智，在死生險道中得其自在，如大白牛具大筋力，衝鋒陷陣，出生入死，
<頁 id="11p661"/>
而無所畏避。三、喻般若之智，於煩惱魔、五蘊魔、死魔、天魔摧毀無餘，如大白牛
具大筋力，所有怨敵，悉能摧折。行步平正，喻證理之智，不偏生死，不偏涅槃，寂
照同時，無所側倚；如大白牛行四衢道，足步均齊，而無跛跌。其疾如風，喻般若之
智，一剎那中深入法界，直登佛果菩提。
<段/>（二）、大車　　喻後得智，即從根本無分別智上所起任運照法度生種種之妙智。
經有十喻：一、其車高廣，喻佛後得智體，高徹三際，橫遍十方。二、眾寶莊校，喻
後得智在菩薩因修萬差，果獲無量無邊功德莊嚴。三、周匝欄楯，喻佛所得陀羅尼，
總持一切法而不散失。四、四面懸鈴，喻佛四無礙八音齊宣，能令聞者咸生敬信。五
、上張幰蓋，喻四無量心，慈悲普覆故。六、珍奇雜飾，喻佛遍攝世出世間一切善法
，無不為成佛之廣大方便。七、寶繩交絡，使大車堅固，喻佛因中修四弘誓願，果上
為願力所動，任運能行四弘願法。八、垂諸華纓，喻佛行四攝法，攝化一切眾生；種
種神通，駭動一切眾生；乃至十八不共法等，一一皆為攝化眾生之工具。九、重敷婉
<頁 id="11p662"/>
筵，婉筵指車床氈褥，喻佛後得智，能常與世間禪乃至出世間大乘無上深妙禪相應也
。十、安置丹枕，車內巾枕以枕其頭，所以喻佛之後得智方便自在也。
<段/>（三）、僕從侍衛　　喻佛果根本後得二智之大乘自體，圓照諸法性相，于平等性
相中以種種善巧方便化五乘、三乘諸眾生，皆為佛乘之侍衛；亦猶大白牛車出發時，
眾多僕從侍衛。總之、大白牛車，是顯大乘之自體，僕從侍衛是由大乘體所等起的五
乘、三乘之種種教化，隨從大乘，為大乘所攝也。此依經文略釋大乘義竟。
<節>２　妙法</節>
<段/>美善精微之極曰妙，妙極于不可思議。法有二義：一、任持自性，二、軌生物解
。任持自性者，諸法之相生住異滅，諸法之性本無遷變，所謂『是法住法位，世間相
常住』。世間諸法，以眾生視之，變化無常；以佛慧視之，若有漏、若無漏，性相任
持，古今不遷。軌生物解者，即此法爾如是之法，因隨見者之智慧淺深，學識厚薄，
業力不同，種種知解亦別。例如依佛界觀，九界盡成佛界；依九界觀，各自所見，作
<頁 id="11p663"/>
別別解。所言妙法者，依法談妙，有總有別。智者玄義等總顯妙法，有相待妙與絕待
妙。法華以前，粗妙對說，對三途法粗說人天法妙，乃至對菩薩法粗，說佛果法妙，
是謂相待妙；法華會開，顯三乘同歸一乘，九界同歸佛界，妙外無粗，純圓獨妙，是
為絕待妙。華嚴明五教，第五圓教又分別圓與同圓，顯華嚴超勝餘經之妙為別圓，而
判法華屬同圓，不及華嚴。殊不知法華之同圓同妙，即絕待妙，所謂『粗言及細語，
皆歸第一義』也。
<段/>別顯妙法，即法華跡門十妙與本門十妙。跡門十妙者：一、境妙，二、智妙，三
、行妙，四、位妙，五、三法妙，六、感應妙，七、神通妙，八、說法妙，九、眷屬
妙，十、利益妙。十妙次第相生，理極圓妙，藕益大師法華綸貫釋云：『實相之境，
非佛天人所作，本自有之，非適今也，故居最初。迷理故起惑，解理故生智。智為行
本，因於智目起於行足。目、足及境，三法為乘，乘於是乘，入清涼池，登於諸位。
位何所住？住於三德秘密藏中。住是法已，寂而常照，照十界機，機來必應。若赴機
<頁 id="11p664"/>
垂應，先用身輪，神通駭動。次以口輪，開示宣導。既沾法雨，稟教受道，成眷屬妙
。拔生死本，開佛知見，得大利益』。此為跡門十妙。
<段/>本門十妙者：一、本因妙，佛最初發菩提心，修菩薩道，所行之因。二、本果妙
，本初所行圓妙之因，契得究竟常樂我淨之本佛果也。三、本國土妙，本既成果，必
有依土，即最初在此娑婆成佛教化之本娑婆，為本國土妙。四、本感應妙，即證本時
所證果已，慈悲誓願，機感相叩，即寂而照，教化眾生是也。五、本神通妙，即從本
果所起神通妙用，教化可度眾生是也。六、本說法妙，亦即塵點劫前，八相成道所轉
法輪，名本說法妙。七、本眷屬妙，本時說法所化之眾，從地湧出，彌勒不識，即本
眷屬妙。八、本涅槃妙，本時所證斷德涅槃，緣盡入滅，為本涅槃妙。九、本壽命妙
，即本時所有之壽命。十、本利益妙，即本時眷屬所獲之功德利益也。此為本門十妙
。本跡十妙，其義深廣，今別以三義，簡略言之：──
<段/>（一）、一切法妙　　法華未開顯前，四十年間所說有漏、無漏，有為、無為，若
<頁 id="11p665"/>
大小，若色心，若假實，若粗妙，千差萬別，相隔不融，雖說妙法，而實非妙。法華
開顯，小大圓融，眾粗無不皆妙，一色一香，無非中道妙法，故云：『世間一切資生
事業，皆與實相不相違背』；『是法住法位，世間相常住』；『佛種從緣起，是故說
一乘』；『十方佛土中，唯有一乘法，無二亦無三』。凡有所說，皆是妙法；昔日三
乘、人、天因果等法，一經法華開顯，無非無上菩提之妙法。諸佛為一大事因緣出現
于世，無非使一切眾生開示悟入佛之知見，故方便品言：童子遊戲，皆已成佛；舉手
低頭，皆當作佛。此法華之法，所以絕待絕對而純圓獨妙也。達此則不用分跡、分本
、標章列段，自全顯以至一句一字皆妙法也！
<段/>（二）、教證法妙　　佛法不出證法與教法，而法華教證皆妙。證法妙者，方便品
云：『爾時世尊，從三昧安庠而起，告舍利弗：「諸佛智慧，甚深無量，其智慧門，
難解難入，一切聲聞、辟支佛所不能知」』。此顯諸佛所證之法，甚深微妙，唯佛與
佛乃能究盡，非一切聲聞、菩薩所能測度，即所證法妙。教法妙者，本品又云：『所
<頁 id="11p666"/>
以者何？佛曾親近百千萬億無數諸佛，盡行諸佛無量道法，勇猛精進，名稱普聞，成
就甚深未曾有法，隨宜所說，意趣難解』。因所證法微妙甚深，故從自證法界中平等
流出之教化法，亦復意趣甚深，不可思量。又云：『舍利弗！吾從成佛已來，種種因
緣，種種譬喻，廣演言教，無數方便，引導眾生，令離諸著。所以者何？如來方便、
知見、波羅密，皆已具足。舍利弗！如來知見廣大深遠；無量、無礙、力、無所畏，
禪定、解脫、三昧，深入無際，成就一切未曾有法』。此等言教，皆顯如來教證法妙
也。
<段/>（三）、境行果妙　　法華顯佛自證之實相，暢佛說法之本懷，明三乘唯一乘，皆
與授記成佛，是為境妙。依此妙境所起妙行，如安樂行品說如何修習四安樂行等，即
是行妙。由修妙行，克證妙果，如壽量品等所明，即所成佛果之妙也。
<節>3　蓮華</節>
<段/>此經以蓮華喻妙法，故妙法為蓮華之所喻，而蓮華為妙法之能喻。古來解蓮華，
<頁 id="11p667"/>
可有三句：一、為蓮故華；二、華開蓮現；三、華落蓮成。為蓮故華，即華未敷時，
蓮已發生。華開蓮現，即華果同時，微妙希有，不同其他梅蘭桃李等華華果不同時，
或先華後果，或先果後華，或有華無果，或有果無華。華落蓮成，即華謝果存。具此
三義，不同餘華，乃為蓮華獨勝特殊之義；故唯以蓮華可喻妙法。所喻妙法分二門：
一、權實門，二、本跡門。權實門有三句義：一、為實施權；二、開權顯實；三、廢
權存實。為實施權者，實即佛自證佛果之妙法，權是權宜，佛為適應機宜，開悟眾生
，故從自住一大乘中，方便施設二乘等無量權教。雖說權教，非佛本意；蓋佛本意，
是使個個眾生同成佛果，故雖說權而是為實施權，權即實家之權。開權顯實者，是因
聲聞等不知為實施權，執權教為究竟，故至法華會上開四十年前之權，顯一乘妙法是
實，使諸眾生預入佛流，故開權顯實，實即權家之實也。廢權存實者，法華會上，印
可一切眾生，授記作佛，所謂『汝等所行，是菩薩道，舉手低頭，皆得作佛』。會三
乘之權法，皆廣大之一實，則權名自失矣。若以蓮華合妙法，為蓮故華，即為實施權
<頁 id="11p668"/>
；華敷蓮現，即開權顯實；華落蓮成，即廢權存實。本跡門亦有三句義：一、從本垂
跡；二、開跡顯本；三、廢跡立本。從本垂跡者，跡是釋迦如來應化身，從兜率降王
宮，三輪說法，八相成道，所現之事跡。但考跡自何來，必有過去久已成佛之本佛，
如雪中見腳跡，必有腳本，此之謂從本垂跡。開跡顯本者，如壽量品中揭開伽耶城出
家之近跡，顯出久遠塵點劫前之本佛。若不開跡，云何知本？故須開跡顯本。廢跡立
本者，未經法華開顯，不知本跡，既經法華開顯，了知法華會上跡中之釋迦，即久遠
劫前所成之本佛，應化身即同報身、法身，報身、法身即應化身，三身即一身。既知
本已，跡自廢矣。總之、從本垂跡，是佛應機設化之事實；開跡顯本，是佛說明真佛
事實；廢跡立本，是由眾生了解真佛。若以蓮華喻之，為蓮故華即從本垂跡；華敷蓮
現，即開跡顯本；華落蓮成，即廢跡立本。
<段/>然上來所述古解蓮華之義，似重蓮而輕華。直考經文言蓮華，乃簡別其非梅華、
桃華而已，其意在華而不在蓮；如言梅之華、桃之華等，皆注重於華。故應是以此華
<頁 id="11p669"/>
之美妙莊嚴圓滿，以喻妙法耳。故在天親法華論中，有二義解釋蓮華云：一、出水義
，蓮華生污泥而不為污泥所染，華開時出現于水外，其根猶在污泥之中；是喻佛從二
乘粗法顯一乘妙法，而一乘妙法不離二乘濁水淤泥，然亦不為所染。經法華開顯，暢
佛本懷，使出小乘淤泥，與諸菩薩同坐於蓮華也。二、蓮華開敷義，此言蓮華盛開，
其形美麗，其香色光潔清妙，遇者歡喜。正顯法華會中授記成佛等種種身土功德莊嚴
，聲聞、緣覺等諸弟子，皆能決定作佛，故聞者自知成佛，生決定信，猛勇精進，踴
躍歡喜，亦猶蓮華盛開時使人歡喜親愛也。
<段/>今更以三義助明蓮華之義：一、優曇缽羅華靈瑞希有義：如方便品云：『諸佛出
世希有難得，如優缽羅華時一現耳』。優缽羅華，即是金蓮華，其華於金輪王出世乃
生，故為靈奇希有之祥瑞。正顯諸佛出世固希有，而說此法尤為希有，若優鉢羅華
時一現耳，故以優缽羅華即蓮華喻之。二、芬陀利華潔白開敷義：正顯法華純圓獨妙
，闡一乘實相之妙法，暢如來出世之本懷，是顯露非秘密，亦猶芬陀利華之潔白開敷
<頁 id="11p670"/>
也；故以芬陀利華即蓮華喻之。三、正敷蓮華微妙香潔義：此言蓮華盛開時，微妙香
潔，莊嚴美麗，喻佛自所成就無量功德智慧，法財充溢，方便品所謂：『佛自住大乘
，定慧力莊嚴』。綜上諸義，故以難能可貴之蓮華，喻希有無上之妙法也。
<節>４　經</節>
<段/>梵語修多羅，或素怛纜，義同音異，中國可直譯為線，有貫穿義。如珠花等物，
以線貫穿，便成串而不散失；亦猶佛所說教法，結集成經，貫穿攝持所詮義理，使不
散失，便可流傳後代。修多羅約別義說，是十二分教中之一分；若約廣義，凡佛所說
，乃至菩薩、聲聞、人天等所說經佛印證者，皆稱為經。佛所說教，結集之不出修多
羅與毗奈耶；修多羅是經，毗奈耶是律；而經為佛自說或由佛印定之至教量，極可信
奉者。此與中國訓經為常義、法義，頗為相當，故譯之為經。或加一契字，譯為契經
；契即契合義，言經有契機、契理之勝用。佛所說法，皆不與自證實相之理相違，而
契合于正理，故曰契理。同時、佛說法時，必先鑒機，故凡有所說，皆與眾生機宜相
<頁 id="11p671"/>
投。如在本經之前，先說三乘等種種隔別之法，然後開顯一佛乘理，其中均含契機作
用也。一切佛典，別為經、律、論三藏，若加雜藏為四藏，此經為三藏或四藏中之經
藏所攝。
<干>丁　綜名義</干>
<段/>妙法蓮華、是法喻得名：妙法是法，蓮華是喻；蓮華是妙法之所喻，妙法是蓮華
之能喻；妙法與蓮華並稱即法喻雙彰，以華喻法更顯妙法，故本經中以優缽羅等種種
華喻妙法為蓮華也。若大乘妙法蓮華總合起來，亦顯此經非小乘教，是大乘教。大乘
是通，通于大乘理趣，大方廣圓覺等諸大乘經；妙法蓮華是別，正名此經。故大乘與
妙法蓮華，有通別之異。若再以大乘妙法蓮華經綜合言之，則大乘妙法蓮華是經中所
詮之理，經與名句文身為能詮之教，故就能所詮上，顯大乘妙法蓮華是經之所詮理，
經是大乘妙法蓮華之能詮教，故名大乘妙法蓮華經。
<章>【二　提綱】</章>
<頁 id="11p672"/>
<干>甲　天臺絕待妙</干>
<段/>據天臺絕待妙之意，就可以妙法為本經之綱宗；以蓮華是喻，意在妙法。所謂絕
待妙，亦即前說一切法妙義。若提此妙法為本經綱要，則法華全部，從始之終，更不
須分章別段，隨拈一句一偈，即是妙法之全體大用，正所謂一色一香，無非中道；但
以隨機方便，種種開示佛之境界，使見聞者皆入佛慧。『諸佛智慧甚深無量，其智慧
門，難解難入』；諸佛由此能證之智慧，親證所證之諸法實相，此實相理，其相寂然
，離四句，絕百非，非言說文字所能到，思量分別所能解，唯十方諸佛親歷其境者方
知。然諸佛所證之實相妙法，非離眾生法外另有實相，即各各眾生皆是實相，故佛所
覺悟，即悟眾生之所迷，眾生迷昧，即迷諸佛之所覺。悟此故起神通妙用于佛界，迷
此故流轉苦輪於諸趣；同一妙法，迷悟有別。自佛智觀之，則『是法住法位，世間相
常住』──常常時，恆恆時，法爾如是──若為無為，若漏無漏，若色心，若假實，
無非諸佛所證之第一義諦妙法。故此經中處處顯示妙法，所現應化，即同法身；所有
<頁 id="11p673"/>
說教，皆從為令開示悟入佛智之平等意樂中流露出來；隨舉一句一偈乃至全經，無非
妙法。正玄義所謂『提網之綱，無目而不動；牽衣一角，無縷而不來』。明乎此，則
一大藏教以至菩薩、聲聞所說，及歷代祖師闡述佛意之典籍，無非妙法全體大用。是
以天台智者大師，即以此法，判釋如來一大藏教。十方佛土中，唯此一乘實；不特佛
法如此，即世間法如文化、教育、政治、法律、社會治安、產業資生等法，皆是一乘
絕待妙法，所謂『世間資生事業，皆與實相不相違背』。即此絕待妙法，為本經之綱
宗，若能握得此綱宗，則世間所有之法，皆會歸於佛法大海。地持經謂：『菩提當於
五明處求』。五明者：一、聲明，即語言文字音韻學；二、因明，即論理學；三、醫
藥明，即醫學、藥學；四、工巧明，即工藝學；五、內明，即為一切眾生生命心性之
佛學。五明皆是實相妙法，佛子宜學。法華即以此一切法皆絕待妙法為綱宗，故不須
節外生枝，另分章段。但在無章段中，亦不妨有千差萬別的章段，圓融不礙差別，差
別不礙圓融，一多相攝，粗妙相融。如是妙法，亦即諸佛總持大陀羅尼，諸佛法無不
<頁 id="11p674"/>
從此陀羅尼中流出。故只一妙字，攝盡諸法，縱現身微塵剎土亦不能說盡也。
<干>乙　嘉祥乘權實身權實</干>
<段/>微妙法中，既不妨分章列段，古今諸家，說亦有別。通常科儀皆分序、正、流通
、三分。法華七卷二十八品：序品即序分；從方便品至常不輕品為正宗分；神力品至
普賢品為流通分。但三分中除序與流通，正宗分中分判章段，亦復甚多。天台智者大
師，曾將全經分本跡二門，從方便品至安樂行品為跡門法華；從地涌品以下，為本門
法華。此同三論宗嘉祥大師分乘權實與身權實：亦從方便品至安樂行品明乘權實，三
乘為佛說之權，一乘為佛說之實。於中方便至提婆達多品，正明乘權實；持品、安樂
行，是流通乘權實。自地涌至普賢，明身權實，由地涌諸菩薩所顯之本佛為實身，知
今淨飯王宮出家所成之今佛為權身。於中地涌品、無量壽品，正明身權實；分別功德
至普賢品，乃是流通身權實。此見嘉祥法華遊意。
<干>丙　慈恩境行果</干>
<頁 id="11p675"/>
<段/>慈恩法師法華玄贊，以境、行、果、三法為全經之綱領而疏釋之：法華實相之境
，無量甚深，諸佛智慧，難解難入，其所說五乘、三乘等法，皆是一乘實相之妙境；
從方便至持品，皆明實相妙境。安樂行與地涌，明由一乘妙境──教理──所起之妙
行；故如地涌中上行、無邊行等菩薩，皆依行立名，為一乘妙行之象徵。從壽量至不
輕，明由一乘妙行修得之一乘妙果。從神力品下，皆是流通境行果三之文義也。
<干>丁　教理行果</干>
<段/>方便品云：『諸佛為一大事因緣故，出現於世；所謂欲令眾生開、示、悟、入、
佛之知見』。開示悟入佛之知見，換言之，即是：信教、解理、修行、證果。即此一
句，為本經之綱要，亦三世諸佛出世之本旨也。教是開佛知見所說之教，理是示佛知
見所顯之理，行是悟佛知見所起之行，果是入佛知見所證之果。若依此四義觀本經，
則本經自不必與通常經典分序正流通三分相同，即一序品已總顯教理行果，開示本經
綱要無遺。如佛從三昧放光現種種行，文殊答彌勒疑問等，已將全部經意，昭然揭露
<頁 id="11p676"/>
于各人六根門頭，洞然明白，不蔽纖塵。故序品可說是總示法華教理行果；其餘二十
七品，是別示法華教理行果也。開佛知見信法華教，示佛知見解法華理，悟佛知見修
法華行，入佛知見證法華果，今且分段略言其義。
<節>１　開佛知見信法華教分</節>
<段/>開佛知見者，法華會上，開三乘權顯一乘實，『汝等所行，是菩薩道，漸漸修行
，皆當作佛』。諸弟子眾自知皆有成佛之可能性，斷疑生信，決定信受佛所教語。自
方便品至法師品，皆是開佛知見信法華教。其說法主為釋迦佛，聞法眾首領為舍利弗
。此九品中：一、三周說法，攝前八品；二、普記流通，攝後一品。三周說法者：一
、法說一周，即方便品，明諸佛出世度生，皆令成佛，上根舍利弗信受佛教，授記作
佛。二、喻說一周，即譬喻品說火宅喻，迦葉等悟入；信解品，諸弟子眾信解領受，
說窮子喻；藥草品，三草二木，一地所生，一雨所潤，佛再印成；授記品為中根迦葉
等授記作佛。三、因緣一周，會眾中下根猶有未信受者，乃復說化城品，因此五百弟
<頁 id="11p677"/>
子及學無學眾，悉皆作佛。二、普記流通者：即後法師品，不論當時在會不在會，若
現在，若未來，若此土，若他土，皆悉授記作佛，使人於法華教生決定信，故不但當
時無量人天等眾已得佛授記，即我等及未來無量眾生，亦已蒙佛授記矣。
<節>２　示佛知見解法華理分</節>
<段/>示佛知見解法華理，攝經中見多寶佛塔品，提婆達多品，持品，安樂行品。示、
即將佛所知見之法華妙理，顯示於人，使人了知教所詮理，領解洞徹。此分說法主亦
是釋迦佛，其聞法眾有隨從多寶佛及分身佛來之智積菩薩等，及此土憍曇彌等諸比丘
尼，而以文殊師利為領袖。以自寶塔品後至提婆達多品，說文殊從海中龍宮而出，領
諸菩薩而為上首。安樂行品中亦由文殊問佛：『於後惡世，云何能說是經』？故以文
殊為上首，但云何知此分是示佛知見解法華理耶？
<段/>（一）、顯法華理　　多寶佛塔品是顯示法華所詮之理，此理為三世諸佛所同證同
說，古今不二。普通托事觀理，達到理妙之觀想猶淺，而此寶塔品則更進一層，托理
<頁 id="11p678"/>
示事，由無形段之法華的抽象理，涌出多寶佛塔的具體事，示以五重不二妙理：由多
寶佛證明釋迦佛此經為過去佛所同說。過去所說的法華，即今日所說的法華，古今不
二；又由開寶塔時，釋迦與多寶同坐，亦顯古今佛同證不二之理。開塔前釋迦召分身
諸佛雲集，釋迦為主，諸佛為賓，諸佛為主，釋迦為賓，隨舉一佛皆可為賓主、即賓
主不二。同時釋迦為總，餘佛為別，餘佛為總，釋迦為別，一佛攝多佛，多佛攝一佛
，佛佛相攝亦復如是，即成一多不二。一釋迦佛法身，即是無量諸佛法身，無量諸佛
法身，即同釋迦佛法身，所謂平等會中，無自他之隔別，即是自他不二。再由釋迦三
變淨土，將此五濁污穢之娑婆，一變而為琉璃莊嚴之淨土，諸佛集會，萬聖垂光，即
此土而攝取他土，他土亦攝取此土，即成淨穢不二。由此五重不二，顯示法華妙理。
唯是顯法華妙理，必藉文殊妙智，由文殊妙智方解法華妙理，故來下品。
<段/>（二）、成法華解　　由提婆達多一品，即成法華妙解。其中隨多寶佛來之智積菩
薩，既受釋迦佛法，欲還本土，佛乃告以此土有文殊師利，智慧甚深，可與之研討佛
<頁 id="11p679"/>
法。因此、文殊率領海藏龍宮所化之眾，從海而出，理智相應，妙法理契。智積為理
中之智，文殊達智中之理，由此品文殊妙智契前品五重不二之妙理，亦即以前品五重
不二之妙理，成此品五重不二之妙解。五重不二妙解者，即在與文殊俱來之龍女成佛
，與舍利弗等問答，及提婆達多授記等文中流露顯示。舍利弗等雖於開佛知見信法華
教，不過信仰佛語而已，尚有勝劣、逆順等觀念差別，至今示佛知見，解法華理，差
別觀念不復可得。故其中所現之龍女，乃屬三惡趣罪報之畜類所攝，而其修善聞法成
佛，即屬福報，正顯罪福平等不二。凡欲界動植物中，皆有陰陽二性，而龍女是女性
，為人所輕賤，如舍利弗言：『女身垢穢，非是法器，云何能得無上菩提？佛道懸曠
，經無量劫，勤苦積行，具修諸度然後乃成。又女人身，猶有五障』。然龍女以寶珠
獻佛，『當時眾會，皆見龍女忽然之間變成男子，具菩薩行，即往南方無垢世界，坐
寶蓮華，成等正覺』；正顯男女平等不二。又眾法會中，舍利弗等髮白面皺，眾中長
老，而龍女年始八歲，依文殊智解法華理，正顯長幼平等不二。再自提婆達多言之，
<頁 id="11p680"/>
其毀謗三寶，造五逆罪，生生世世為邪見外道，違逆于佛，死入地獄；而佛乃言：『
由提婆達多善知識故，令我具足六波羅蜜，慈悲喜捨，三十二相，八十種好……成等
正覺，廣度眾生』；乃至授記，於當來世，作天王佛，是顯逆順平等不二。又同一法
會，同一時間，舍利弗等正見者授記，而提婆達多等邪見者亦授記，正顯邪正平等不
二。由自他等五重不二妙理，證成罪福等五重不二妙解，提婆品妙解既成，寶塔品妙
理更顯矣。
<段/>（三）、解理流通　　前開佛知見信法華教，是以法師品為普記流通；今示佛知見
解法華理，是以持品、安樂行品為流通。然此流通可分二種：一、持經人；二、持經
行。持經人者，即是持品。此理、法華須解理始能流通，理不解即不流通。故前分富
樓那等比丘雖皆授記作佛，而憍曇彌等比丘尼因感女報，不敢有所希冀。及此分解法
華男女平等妙理，乃亦請佛授記，流通是經。但在法師品普記流通，將未來眾生皆與
授記，故當時諸比丘尼眾亦已授記。然此品為明不但諸大菩薩發願流通是經，即諸比
<頁 id="11p681"/>
丘尼眾解法華理，悟男女平等亦皆為流通是經之人也。二、持經行者，即是安樂行品
。文殊問佛，於後惡世云何奉持此經？佛說四安樂行，使其信法華教，解法華理，修
法華行，即能流通是經。以上寶塔、提婆達多、持、安樂行四品，以示佛知見解法華
理為綱宗。
<節>３　悟佛知見修法華行分</節>
<段/>前依教解理，此從理悟達佛之知見，親悟諸法實相妙理，由悟妙理而起妙行，方
是真修。修有緣修與真修二種：緣修、是依教理而修，真修、是悟真理而修。此悟佛
知見所起之行，正是真修。此攝地涌至囑累八品。其說法主，亦為釋迦佛，即應化身
而成報身、法身，王宮出家之跡身，即久遠劫前成佛之真身，為此會之教主；其當機
之眾，為地涌諸菩薩，及為常不輕所教化之跋陀婆羅等眾；其領眾者為彌勒菩薩，以
地涌品有彌勒之問，始說壽量品等諸品。在此悟佛知見、修法華行之八品中，可分二
段來說。
<頁 id="11p682"/>
<段/>（一）、正說妙行　　正說妙行，又分四節：一、依果起行，二、藉行彰果，三、
示功勸修，四、舉德作證。
<段/>一、依果起行：悟佛知見，是由悟佛果所知見法而起行，故其行乃從果智而起。
如從地涌出諸菩薩，當時會眾，皆不認識，蓋從佛果地所起修之行，決非其他由因起
行的會眾所能覺知。故從果起行，即指從地涌出之上行、無邊行諸菩薩，皆從果行上
立名，是依佛果法界而修行，故因中起行諸菩薩眾，乃至補處彌勒亦不識也。爾時彌
勒欲自決疑、及決眾疑而問佛，此等菩薩依誰發心修行能作如是神變耶？而佛則答言
：是無數阿僧祇從地涌出諸菩薩，皆是我在此娑婆世界成道教化之眾。於時彌勒等諸
菩薩眾，疑竇橫生：『如來為太子時，出於釋宮，去伽耶城不遠，坐於道場，得成阿
耨多羅三藐三菩提，始過四十餘年，云何於此少時大作佛事，教化如是無量菩薩眾』
？『父少而子老，舉世所不信』？因決眾疑，開跡顯本，說壽量品，皆此依果所起之
行引發也。
<頁 id="11p683"/>
<段/>二、藉行彰果：即藉地涌等依佛果法所起之行，彰顯壽量品佛所得果之久遠。釋
迦曾在此成住壞空之娑婆世界出家成佛，而非僅今日伽耶城出家成道之釋迦，乃是塵
點劫前出家成道之釋迦，此則藉上行等而彰佛果長久也。其實佛果無量壽命，亦由因
地修得，壽量品言：『我本行菩薩道，所成壽命，今猶未盡』。正顯釋迦本因地中修
成佛果壽命，歷劫相續，今猶未盡，則藉因中所修之行彰佛果長遠也。
<段/>三、示功勸修：悟佛知見，依佛果所起法華妙行，即此妙行所依之佛果法，乃是
佛果自受用法樂，妙用無量，深不可測，故曰：『盡思共度量，不能測佛智』。『新
發意菩薩，供養無數佛，了達諸義趣，又能善說法，如稻麻竹葦，充滿十方剎，一心
以妙智，於恆河沙劫，咸皆共思量，不能知佛智』。佛自受用果法，唯佛與佛親自證
得，他皆莫測，但唯依信心接受此果法而奉行，即可得此妙用。故如密宗三密加持，
皆為大日如來果上之法，專心修習，即得果法妙用，所謂『一念加持一念佛，念念加
持念念佛』。故悟佛知見修法華行，即是依果上之法而行，妙用不可思議。如平常說
<頁 id="11p684"/>
有思議行與不思議行：思議行如修五戒、十善得人天報，依諦、緣、度得三乘果，皆
可思議；若依佛果法修習之真言行、淨土行等，則妙用難測，是為不可思議之妙行也
。如世間自食其力者，因勞作幾何苦工，便得幾何代價作衣食住等，種瓜得瓜，種荳
得荳，作如是因，得如是果，盡人皆知。然如窮子遇長者，衣衫襤褸之丐兒，忽變擁
資巨萬之富翁，則瞠目難思矣！依佛果法修行，其所得妙用，亦復如是。故分別、隨
喜、法師三功德品，皆顯持佛果法之微妙功德，勸令修行，便得妙用。如法師品明父
母生身之肉眼，徹見三千大千世界，肉身能攝現大千國土，皆依法華果法加持之力所
得妙用。雖密宗所謂由加持力，即身成佛，猶勿能及之也。故法華果行，以密宗眼光
觀之，誠密法中最上密法焉。
<段/>四、舉德作證：即舉常不輕品之常不輕菩薩，受持法華一句之功德作證。所謂一
句者，即是：皆可成佛。故云：『我不敢輕於汝等，汝等將來皆當作佛』。凡有見者
，童叟無欺，頂禮膜拜，作如是說；此皆依信心接受法華所起妙行，故成就今日釋迦
<頁 id="11p685"/>
牟尼之功德與偉大，即其證明也。
<段/>（二）、流通妙行　　神力品與囑累品，是流通此妙行，顯此妙行依果法起，最極
殊勝，諸行中最勝，依此修習，現身能得殊勝妙用。故神力顯種種神變，更加囑累以
流通是不思議妙行也。
<節>４　入佛知見證法華果分</節>
<段/>由悟佛知見修法華行，依法華行趣入究竟，即圓成法華妙果。自藥王至普賢六品
，皆明入佛知見，證法華果。此分教主，亦是釋迦；法眾首領、則推普賢。由此六品
，合前二十二品，即成法華七卷二十八品。但此六品，可作二番看法：初番一、藥王
品是證自利果；二、妙音等四品，是證利他果；三、普賢品是證二利果。次番一、藥
王品證十住果；二、妙音品證十行果；三、普門品證十向果；四、陀羅尼品證四加行
果；五、妙莊嚴品證十地果；六、普賢品證等妙覺果。今說如下：
<段/>（一）、證自利果　　藥王證果，依天台圓教登初住，可八相成佛。但此為大乘通
<頁 id="11p686"/>
義，起信、唯識，理亦相同。故前法師功德品證果乃初住前之果；此藥王品以下是證
初住至等覺之果。又法師功德為因行，因行成就之圓滿功德，為法華果；而此品是藥
王菩薩修法華行，觀諸法空，燒身燃臂，供養如來，證二空理，成就斷德，解脫生死
，證得自利妙果。
<段/>（二）、證利他果　　妙音等四品，是證利他果。前藥王是證入十住，此妙音是證
入十行；觀音是證入十迴向；陀羅尼是四加行；妙莊嚴是證入十地；普賢是由等覺證
入妙覺也。妙音等四是證利他果者，一、妙音密化：其未現入法會時，使眾起希有之
心，生難遭之想；既入法會，使會眾得眾三昧及陀羅尼，皆是佛果法身自受用身平等
普熏，不可思議密化之利益。二、觀音救苦：尋聲救苦，無剎不現身，是即大悲利他
，證利他果；正同佛果應九界之機，現他受用身應菩薩機，現三類變化身應二乘、六
凡機。佛果功用不可言示；故妙音以法身密化，觀音現三身普應也。三、陀羅尼品之
祕咒妙用：能破惡生善，若有毀謗是法、摧殘是法者，皆使降伏，變為讚歎是法、擁
<頁 id="11p687"/>
護是法者。如佛果所現之金剛神等，種種妙用，無非摧邪顯正、破惡為善之功德也。
四、妙莊嚴王是迴邪入正：妙莊嚴王，本是邪見不信佛法，由妻及子施設種種神變與
方法，始信佛法捨邪迴正。是故此皆證利他之果也。
<段/>（三）、證二利果　　普賢一品，證二利果。果前普賢修因行圓滿而證佛果，是證
自利果；果後普賢起行教化眾生，屬證利他果；故以果前果後之普賢，為證自利利他
之妙果也。
<段/>法華全經二十八品，由前所說四分，有總有別：序品是總持開示悟入教理行果分
；餘二十七品是別顯開示悟入教理行果分。每分之中，各別有流通分，而以普賢品末
二行為全經之總流通分。照通常講經分科之通規，則必以序、正、流通之三分判釋此
經。但流通分須居經後，而經中間時有流通之文，似覺參差不齊，有流通不能攝盡之
慨！若依今所列四分判此全經，即可免去參差不整之慨。至以此四分為全經之綱宗，
示妙法之至理，昭然若揭，猶其餘事矣。
<頁 id="11p688"/>
<章>【三　考經】</章>
<段/>考經、是考佛經中此經之歷史。凡佛所說之經典，有事實可證，歷史可稽，方可
正信；否則、魚目混珠，真偽莫決，殊難置信。同時、經為佛說，通於諸經，考一經
之源流，諸經亦由此顯焉。
<干>甲　佛經起源</干>
<段/>佛、通三世諸佛，經、乃諸佛所說之經。若此土，若他土，諸佛無量，故其所說
經典亦復無量；諸佛無始無終，起相不可得故，經教之始起相亦不可得。但雖無量，
且舉三千大千世界中一四天下之一的吾人所居之南瞻部洲言之，在此賢劫之中，過去
已有拘那含牟尼等三佛，而此三佛所說經教，皆已過去不傳。蓋每一佛法，必經歷正
、像、末法之三時期，末法既盡，經教亦沒。故今所流行之經典，皆為賢劫中降誕于
南閻浮提之第四釋迦佛所說，或佛所印定之說，始結集成經，流通于世。是知今所流
傳之經典，皆起源於釋迦之金口宣揚，故今娑婆世界佛教以釋迦為本師也。雖然，今
<頁 id="11p689"/>
法華經中，通說三世諸佛教法，但因釋迦說之，吾人方知，故猶以釋迦為起源；而十
方三世諸佛所說教法，亦因釋迦說教而顯示，故今必以釋迦為經教之起源也。由釋迦
所說一切法中，深密、華嚴等大乘經，阿含、樓炭等小乘經，大小、偏圓、權實之理
，皆已發揮無遺，均在佛世流傳。作如是解，可破執小乘法者，言佛唯說阿含等經，
大乘經典為後世龍樹菩薩等闡演而出；而對密宗陀羅尼等密典，更加懷疑。故從古來
有許多研究之歷史考據家，每以陀羅尼等密典，為印度後期佛徒混合婆羅門所偽造。
若正信佛一切教法皆出於佛，則此等邪疑皆宜息滅。須知諸佛智慧，無量甚深，隨眾
生種種性欲好樂，大小、偏圓，陀羅尼等無量差別教法，無不施設；蓋佛為大事因緣
故出現於世，欲使一切眾生開示悟入佛之知見，若有一法不說，即攝機不盡。故知一
切佛教，皆起源於佛，依此決定勝解則知現存一切經典，皆因釋迦佛轉法輪而有也。
<干>乙　佛經結集</干>
<段/>佛世說法，唯金口宣揚，而無文字記載。如法華會上為無量若干眾生而說法華，
<頁 id="11p690"/>
佛為教主，依佛音聲中名句文身為能詮教體，詮所詮之義理。但當時說法唯有言音、
而無文字，云何有後世流傳經教？即因佛弟子結集經典故，使經典輾轉流傳於後世也
。梵語結集，此言會誦，就是結集一經，須召大眾會集，推一人於中朗誦而出，經眾
磋商考慮決定，認為所誦之言教與佛說相符，曾經佛印定者，始一致贊成，全體通過
，然後寫為定本，讀誦流通。相傳佛初滅度，迦葉、阿難、優波離等便在畢波羅窟中
結集經律；同時窟外大眾意見不一，在畢波羅窟外，復有富樓那等結集。如是乃至第
二結集，第三結集，以致無量經典流播後世，但由文字流傳於世之經典，謂皆出於結
集，似亦不然，因結集會誦時，亦仍並無文字。反之、則在佛世時，亦或已有文字，
毗奈耶中說佛世時，就有長者深夜讀經，四天王來聽法。又有紺容夫人，夜燭讀經。
諸如此類，皆可證明佛世時代已有文字，方能讀誦。又古來傳說：佛在靈山說法華時
，所有樹皮木葉之上，滿刻經文，其已有文字記錄流傳者可知也。在經過結集會誦時
，更可有文字記錄，經大眾考定之定本。但由文字流傳於後世之經典，亦有始終未經
<頁 id="11p691"/>
會誦結集而流傳者，如印度佛教史中，弟子所誦經句，往往分別記誦，互有出入，即
其例證。平常皆知初次阿難等結集經典，此不過最顯著之若干經律之結集，為舉世所
共知共信者。其實、佛經由歷代菩薩祖師等所集錄而流通者，正復不少，亦久為世所
公認。故佛經有因佛世記錄而流傳，有於佛後結集而流傳，有始終未經會誦而由私家
流傳於世者。
<干>丙　佛經流布</干>
<段/>佛經之流布，以時節因緣之不同，流布不流布有別。當時結集記錄之經典。緣熟
者得人傳播，緣缺者隱沒不彰，比比皆是。如中國至宋時始有大藏刻版，多有從未流
行於世之經典，皆得保存其中。但推之佛世到宋前，亦必多有未流行之經典，其時既
無刻版藏本，必有若干經典，因不傳而隱沒，亦顯然易知。例如今於燉煌石室，發現
若干古人所藏之經典，為今宋藏等所無，而隱沒於石室中者，尤為顯然證明之事實。
佛後經典隱沒不傳，亦復如是。以當時專靠記誦口傳，其講誦著者，始獲傳布；其他
<頁 id="11p692"/>
為普通不常講誦者，難免隱沒不彰，雖存若亡。但此類湮沒之經典，在某一時期，經
若干智慧深厚者發現講誦於世，則由隱沒復成顯彰矣。如是觀察，佛世與佛後之經典
，皆為聲聞、菩薩之所記錄結集，而佛寂之初，小乘經典因聲聞眾傳誦普遍，得先流
布於世。其時大乘經典以少人講讀，隱沒不彰；但時節因緣一熟，復得傳播於世。若
大乘經典佛初滅時隱而不彰，在佛後六七百年間，馬鳴、龍樹菩薩出世，發現若干大
乘經典乃講傳於世；及無著、天親出世，復發現若干大乘經典，遂又傳誦於世。乃至
龍智出世，復發現陀羅尼等密咒儀軌，傳持於世。故向所不傳之經典，一經少數智慧
深厚者發現講讀，仍可隱而復顯。如中國之三論宗，隋唐之間極為弘盛，自唐以後，
其氣燄一落千丈，宋明後人皆莫知其名，向所弘盛之經疏，亦隱沒失傳！迨至清季自
日本取回，今日始復弘講；中國如此，佛世亦然。佛世所有大乘經教，雖亦同時記錄
結集，而佛後五百年間所流傳之經典，唯是小乘。迨至龍樹、無著、龍智出，而大乘
次第傳布；是為大小乘佛經流布之次第。是知今日所講之法華經，是由佛初滅時聲聞
<頁 id="11p693"/>
菩薩、所記錄結集；而得流行於世，則在龍樹時代。考諸印度佛史，理宜如此。道宣
律師弘傳序云：『蘊結大夏、出彼千齡』，知此經在印度一千年，始流入中國。又『
東傳震旦，三百餘載』，此為道師唐時所言；迄至今日，其流傳千五六百年矣。
<干>丁　本經翻譯</干>
<段/>本經翻譯，自西晉永康至隋代仁壽，三百載間，翻譯共有三次。今經前刊：姚秦
三藏法師鳩摩羅什奉詔譯，為本經第二次之譯本。今從道宣律師之法華弘傳序，可窺
見三次翻譯之概況。
<段/>１．『西晉惠帝永康年中，長安青門，燉煌菩薩竺法護者，初翻此經，名正法華』
。西晉是簡別東晉。西晉惠帝永康年間，正出初次翻譯之年代。長安是西晉之都城，
青門是城之一門，是出譯經之地點。燉煌菩薩竺法護者：燉煌是西域地名，竺法護是
燉煌人，時人尊稱燉煌菩薩。竺法護、梵音竺曇摩羅剎，亦作曇摩羅察，中國譯竺法
護，姓竺、名法護也；此出譯經之人名。其所翻者，名正法華，是出此經最初譯出之
<頁 id="11p694"/>
名字。
<段/>２．『東晉安帝隆安年中，後秦弘始，龜茲沙門鳩摩羅什，次翻此經，名妙法蓮華
』。初次翻譯，是西晉之末年，此第二翻譯，是東晉末年。東晉安帝隆安年中，正是
東晉之末；後秦弘始，是三秦中之姚秦；此皆出第二次翻經時代。龜茲沙門者，龜茲
、是西域三十六國之一，在今新疆。沙門是梵語，此云勤息，勤修戒定慧，息滅貪瞋
癡。鳩摩羅什是梵音，此言童壽，以其童年具耆德故名，此出翻譯之人名。其所翻經
名，則為妙法蓮華，即今所講者是。
<段/>３．『隋代仁壽，大興善寺北天竺沙門闍那笈多，後所翻者，同名妙法』。此第三
次翻譯，是在晉秦之後，經宋、齊、梁、陳數代，至隋朝仁壽年間，始翻此經。大興
善寺，在今陝西西安，為當時翻經之地。天竺、今譯印度，皆譯音之異；義譯月邦，
以其地形半島如月也。印度有五印度，此所指者是北印度。闍那笈多、此言德志，顧
名思義，可知其人。其所翻經名，亦名妙法，與什翻相同。
<頁 id="11p695"/>
<段/>此三譯中，初名正法華，後二同名妙法蓮華；故蓮華皆同，而正妙稍別。但三譯
義理，亦互有出入，其所弘盛，首推什翻，故道師云：『三經重沓，文旨互陳，時所
宗尚，皆弘秦本』。道師唐時人，自秦至唐，皆弘秦本；直至今日，仍以秦本最極弘
盛。蓋羅什為七佛以來譯經第一人，其所譯經，文義舒暢，善達佛意，故不但此法華
經以什譯為最弘盛，即如金剛經等，流布於世者，亦皆以什譯為最弘盛也。綜上明法
華自印度入中國有三譯，三譯中又以什譯弘傳最盛，則姚秦三藏法師鳩摩羅什奉詔譯
之理亦彰矣。
<干>戊　本經品次</干>
<段/>本經之增減與品次之次第，三經頗有出入。有言：秦譯與隋譯妙法蓮華，皆祇二
十七品，以秦譯無提婆達多品，而隋譯將提婆達多品附於寶塔品後，未曾獨立標出。
但隋譯較晉譯，又於光世音品下添入偈頌，故亦名添品法華。而秦譯之提婆達多品，
則係後賢加入。若依智者大師說，則什譯原有二十八品，不過提婆達多品是當時譯留
<頁 id="11p696"/>
宮中，未編入流行而已。此為三經品文之增減不同。又囑累品，什譯在二十二品，其
他二譯皆在最後二十七、八品，此為前後次序不同。此等增減次序，古來記載，亦難
盡考。道宣弘傳序言：『自餘支品別偈，不無其流，具如序曆，故非所述』。然添品
法華序──失作者名──述頗詳晰，茲摘錄於此：『昔燉煌沙門竺法護，於晉武之世
譯正法華。後秦姚興更請羅什譯妙法蓮華。考檢二譯，定非一本；護似多羅之葉，什
似龜茲之文。余檢經藏，備檢二本，多羅則與正法符會，龜茲則共妙法允同；護葉尚
有所遺，什文寧無其漏？而護所闕者，普門品也；什所闕者，藥草喻品之半，富樓那
及法師品等二品之初，提婆達多品，普門品偈也。什又移囑累於藥王之前；二本陀羅
尼並置普門之後；其間異同，言不能極。竊見提婆達多品及普門品偈，先賢續出補闕
流行。余景仰遺風，憲章成範。大隋仁壽元年辛酉之歲，因普曜寺沙門上行所請，遂
共三藏崛多、笈多二法師，於大興善寺，重勘天竺多羅葉本，富樓那及法師品之初，
勘本猶闕；藥草喻品更益其半，提婆達多通入塔品；陀羅尼次神力之後；囑累還結其
<頁 id="11p697"/>
終，字句差殊，頗亦改正』。又近人日本境野黃洋氏所著之支那佛教史講話──上卷
第二編第一章鳩摩羅什之學統──中，對三譯品文之增減，品序之前後，品名之不同
，製有一表，今錄出以見其詳：──
<圖 f="images/07-0697.png"/>
<圖文字>
　　　　　『正法華』　　　　　　　　『妙法華』　　　　　　 　　 『添品法華』
　　　　光　　瑞　　品　第　一──序　　　　　　品　第　一　　至法師品，皆同妙法華。
　　　　善　　權　　品　第　二──方　　 便　　 品　第　二
　　　　應　　時　　品　第　三──譬　　 喻　　 品　第　三
　　　　信　　樂　　品　第　四──信　　 解　　 品　第　四
　　　　藥　　草　　品　第　五──藥　 草　 喻　品　第　五
　　　　授 聲 聞 決 品　第　六──授　　 記　　 品　第　六
　　　　往　　古　　品　第　七──化　 城　 喻　品　第　七
　　　　授五百弟子決品　第　八──五 百 弟子授記品　第　八
<頁 id="11p698"/>
　　　　授阿難羅云決品　第　九──授 學 無學人記品　第　九
　　　　藥　王　如來品　第　十──法　　 師　　 品　第　十
　　　　七　寶　塔　品　第十一──見　 寶　 塔　品　第十一─┬見　 寶　 塔　品第十一
　　　　梵　　志　　品　第十二──提　婆　達 多 品　第十二─┘
　　　　勸　　說　　品　第十三──持　　　　　　品　第十三──勸　　 持　　 品第十二
　　　　安　　行　　品　第十四──安　 樂　 行　品　第十四──安　 樂　 行　品第十三
　　　　菩薩從地涌出品　第十五──從　地　涌 出 品　第十五──從　地　涌 出 品第十四
　　　　如 來 現 壽 品　第十六──如　來　壽 量 品　第十六──如　來　壽 量 品第十五
　　　　御　福　事　品　第十七──分　別　功 德 品　第十七──分　別　功 德 品第十六
　　　　勸　　助　　品　第十八──隨　喜　功 德 品　第十八──隨　喜　功 德 品第十七
　　　　嘆　法　師　品　第十九──法　師　功 德 品　第十九──法　師　功 德 品第十八
　　　　常 被 輕 慢 品　第二十──常 不 輕 菩 薩品　第二十──常 不 輕 菩 薩品第十九
　　　　如 來 神 足 品　第二一──如　來　神 力 品　第二一──神　　 力　　 品第二十
<頁 id="11p699"/>
　　　　藥 王 菩 薩 品　第二二　　囑　　 累　　 品　第二二　　陀　 羅　 尼　品第二一
　　　　妙 吼 菩 薩 品　第二三　　藥 王 菩薩本事品　第二三──藥 王 菩薩本事品第二二
　　　　光 世 音普門品　第二四　　妙　音　菩 薩 品　第二四──妙　音　菩 薩 品第二三
　　　　總　　持　　品　第二五　　觀世音菩薩普門品　第二五──觀世音普門品第二四
　　　　淨 復 淨 土 品　第二六　　陀　 羅　 尼　品　第二六　　妙 莊 王 本事品第二五
　　　　樂　普　賢　品　第二七　　妙 莊 嚴王本事品　第二七　　普 賢 菩薩勸發品第二六
　　　　囑　　累　　品　第二八　　普 賢 菩薩勸發品　第二八　　囑　　 累　　 品第二七
</圖文字>
<段/>原表正法華無梵志品，僅二十七品，今依清藏本加入，故亦二十八品。又原表並
列卷次，而以秦譯為八卷，與今本不符，故將其卷次刪去。
<干>己　本經講誦</干>
<段/>道宣律師弘傳序云：『自漢至唐，六百餘載，總歷群籍，四千餘軸，受持盛者，
無出此經』。則此經在中國講說與誦持之弘盛，實打破諸經之紀錄。不特自漢至唐六
<頁 id="11p700"/>
百餘載間弘盛如此，即迄今一千五六百年間，其弘傳誦持亦何嘗不如此耶？故古今誦
持是經之比丘等，其感應道交開示悟入者，亦復無量：如智者大師讀藥王本事品：『
是真精進，是名真法供養如來』，朗然大悟；如寧波天童開山義興祖師，在太白山讀
誦此經，感太白星化為天童送供；如慈谿普濟寺之法華肉身菩薩，肉身不壞，亦因誦
持法華功德所致；如湖州白雀寺總持比丘尼葬後，其墳上出青蓮華，考蓮華乃自其舌
根中生，是非生前口誦法華所致乎？如梁光宅寺法雲法師，因梁武求雨，講法華經，
即得感應。諸如此類，誦講是經而得感應者，不可勝計。又古來大德講經，於諸經每
有抑揚，唯對此法華，無不信重。故諸經之弘盛，及其注疏之多，亦以此經為最。依
此所起之功德，讚莫能窮！故現前聽經大眾，宜於此妙法蓮華，起敬重心，生難遭想
，頂戴奉持！（守志記）（見海刊十五卷六期）
<平裝 id="22"/>
<頁 id="11p701"/>
<文 l="下文" t="章">維摩詰所說不可思議解脫經釋會紀聞上</文><註 n="62-1"/>（註一）
　　──八年九月在北京己未講經會講──
 　　　懸論
　　　　一　說經來意
　　　　二　解釋題目
　　　　　甲　定名
　　　　　乙　明義
　　　　　　１　能說人
　　　　　　２　所說法
　　　　　　（一）　不可思議
　　　　　　（二）　解脫
　　　　　　（三）　不可思議解脫
　　　　　　（四）　不可思議解脫經
　　　釋經
　　　　甲一　經序分
　　　　　乙一　通序
　　　　　乙二　別序
　　　　甲二　經宗分
　　　　　乙一　如實說受得佛國淨不可思議解脫
　　　　　　丙一　敘請
　　　　　　丙二　說示
<頁 id="11p702"/>
　　　　　　　丁一　稱理直說
　　　　　　　　戊一　隨緣定宗建宗攝緣緣成佛國土成
　　　　　　　　戊二　從心起行融行歸心心淨佛國土淨
　　　　　　　丁二　斷疑生益
　　　　　　　　戊一　為眾斷疑
　　　　　　　　戊二　隨機獲益
　　　　　乙二　如實修證不可思議解脫得佛國淨
　　　　　　丙一　出維摩詰本行而廣稱歎
　　　　　　　丁一　出名
　　　　　　　丁二　歎德
　　　　　　　　戊一　歎根本德
　　　　　　　　戊二　歎方便德
　　　　　　丙二　因維摩詰示疾而興教化
　　　　　　　丁一　觀身發心
　　　　　　　丁二　從心起行
　　　　　　　　戊一　直心正念真如
　　　　　　　　　己一　弟子品
　　　　　　　　　　庚一　淨名運悲感慈
　　　　　　　　　　庚二　弟子述緣辭往
　　　　　　　　　　　辛一　舍利弗
　　　　　　　　　　　辛二　大目犍連
　　　　　　　　　　　辛三　大迦葉
　　　　　　　　　　　辛四　須菩提
　　　　　　　　　　　辛五　富樓那彌多羅尼子
　　　　　　　　　　　辛六　摩訶迦旃延
　　　　　　　　　　　辛七　阿那律
　　　　　　　　　　　辛八　優波離
<頁 id="11p703"/>
　　　　　　　　　　　辛九　羅睺羅
　　　　　　　　　　　辛十　阿難
　　　　　　　　　　庚三　總結弟子不任
　　　　　　　　　己二　菩薩品
　　　　　　　　　　庚一　述緣辭赴
　　　　　　　　　　　辛一　彌勒
　　　　　　　　　　　辛二　光嚴
　　　　　　　　　　　辛三　持世
　　　　　　　　　　　辛四　善德
　　　　　　　　　　庚二　總結不任
　　　　　　　　戊二　深心樂集善法
　　　　　　　　　己一　觀佛國依正因果
　　　　　　　　　　庚一　文殊師利問疾品
　　　　　　　　　　　辛一　受命率眾問疾
　　　　　　　　　　　辛二　示相入室問答
　　　　　　　　　　　　壬一　示相
　　　　　　　　　　　　壬二　入室
　　　　　　　　　　　　壬三　問答
　　　　　　　　　　　　　癸一　主問賓答
　　　　　　　　　　　　　癸二　賓問主答
　　　　　　　　　　　　　　子一　問答疾因
　　　　　　　　　　　　　　子二　問答室空
　　　　　　　　　　　　　　子三　問答疾相
　　　　　　　　　　　　　　子四　問答如何慰喻有疾菩薩
　　　　　　　　　　　　　　子五　問答有疾菩薩如何調其心行
　　　　　　　　　　　辛三　會眾聞法發心
　　　　　　　　　　庚二　不思議品
　　　　　　　　　　　辛一　引不思議理
<頁 id="11p704"/>
　　　　　　　　　　　　壬一　舍利弗念座
　　　　　　　　　　　　壬二　維摩詰究責
　　　　　　　　　　　　壬三　示理遣情
　　　　　　　　　　　　壬四　聞法獲益
　　　　　　　　　　　辛二　顯不思議事
　　　　　　　　　　　　壬一　借座直示
　　　　　　　　　　　　壬二　標名廣說
　　　　　　　　　　　辛三　讚不思議德
　　　　　　　　　　　　壬一　大迦葉反讚
　　　　　　　　　　　　壬二　維摩詰正讚
　　　　　　　　　己二　觀佛國主伴因果
　　　　　　　　　　庚一　觀眾生品
　　　　　　　　　　　辛一　理觀
　　　　　　　　　　　　壬一　如幻非有觀
　　　　　　　　　　　　壬二　慈悲喜捨觀
　　　　　　　　　　　　壬三　依住根本觀
　　　　　　　　　　　辛二　事證
　　　　　　　　　　庚二　觀佛道品
　　　　　　　　　　　辛一　求菩提於煩惱
　　　　　　　　　　　　壬一　通達佛道
　　　　　　　　　　　　壬二　明如來種
　　　　　　　　　　　　　癸一　正明塵凡是如來種
　　　　　　　　　　　　　癸二　反明真聖非如來種
　　　　　　　　　　　辛二　攝塵緣為佛事
　　　　　　　　　己三　觀佛國不二因果
　　　　　　　　　　庚一　入不二法門品
　　　　　　　　　　　辛一　淨名總問
　　　　　　　　　　　辛二　各入不二
　　　　　　　　　　　　壬一　就言入不二法門
　　　　　　　　　　　　壬二　遣言入不二法門
<頁 id="11p705"/>
　　　　　　　　　　　　壬三　無言入不二法門
　　　　　　　　　　　辛三　時眾獲益
　　　　　　　　　　庚二　香積佛品
　　　　　　　　　　　辛一　舍利弗引起
　　　　　　　　　　　辛二　維摩詰顯現
　　　　　　　　　　　　壬一　現香積佛國
　　　　　　　　　　　　壬二　請香積佛飯
　　　　　　　　　　　　壬三　來眾香國眾
　　　　　　　　　　　　壬四　來本佛國眾
　　　　　　　　　　　　壬五　食香積佛飯
　　　　　　　　　　　　壬六　明彼土說法
　　　　　　　　　　　　壬七　明此土說法
　　　　　　　　　　　　壬八　明此土德行
　　　　　　　　　　　辛三　法會眾獲益
　　　　　　　　戊三　大悲普度眾生
　　　　　　　　　己一　現瑞見佛
　　　　　　　　　己二　聞法興供
　　　　　　　　　　庚一　廣顯佛事
　　　　　　　　　　庚二　讚揚大乘
　　　　　　　　　　庚三　說菩薩行
　　　　　　　　　　庚四　供養佛法
　　　　　　　丁三　得佛國淨
　　　　　　　　戊一　重觀佛身以證初心
　　　　　　　　戊二　取淨佛國以攝有緣
　　　　　　　　　己一　舍利弗問答開端
　　　　　　　　　己二　維摩詰現取佛國
　　　　　　　　戊三　結成經宗以歎人法
　　　　甲三　經益分
　　　　　乙一　法供養品
　　　　　　丙一　天帝稱揚給護
<頁 id="11p706"/>
　　　　　　丙二　世尊比校加德
　　　　　　丙三　自說護法本事
　　　　　　丙四　結成法供養義
　　　　　乙二　囑累品
　　　　　　丙一　釋尊囑言
　　　　　　丙二　慈氏承旨
　　　　　　丙三　菩薩弘布
　　　　　　丙四　天王護持
　　　　　　丙五　別結經名
　　　　　　丙六　通結信奉
　　　貫　攝
　　　　一、經分別
　　　　二、時分別
　　　　三、處分別
　　　　四、會分別
　　　　五、藏分別
　　　　六、教分別
　　　　七、乘分別

<段/>【紀】　　　　 歸命三界尊，廣開微密藏，如說修行眾，惟願齊加被！
　　　　祐我紀斯聞，清淨離倒妄，見聞隨喜者，悉發菩提心。
　　　　盡此形與壽，咸生安樂國。普及情無情，同圓成實性。<註 n="62-2"/>（註二）
<段/>吾人無論受持讀誦何經，須先解佛經通義。凡稱經者，皆為佛所說、所印可之
<頁 id="11p707"/>
法──如本經係經佛所印可者，故亦名經。佛為法王，心亦為法王：佛明證自心，
故成就真淨；眾生迷昧自心，故流轉生死。然則吾人發心學佛，首當發明自心。欲
讀誦佛經，尤當先決定自心。自心維何？人人本有之寂常靈覺是也；亦曰佛性，亦
號真心。此真心本然清淨，在聖不增，在凡不缺，其大無外，其小無內，豎窮三際
，橫遍十方，無時不在，無物不然者也。無如眾生無始來為無明習氣所染，六塵緣
影萬念紛馳，便不識此法中王矣。今以勝緣，得與大眾聚會一堂，開演此維摩詰所
說不可思議解脫經，故亦於未講之前，願人人審觀自心，先發四種決定之心。云何
為四？一、真實心：真者、無偽義，實者、不虛義；無偽、非矯揉造作，不虛、非
生滅去來，合之即是直心。經云：『直心是道場』，即是此意。二、向上心：人雖
具有直心而不向上，借以為惡，反沽直名，世所恆有。今當本此直心，正念真如，
專以修積諸佛阿耨多羅三藐三菩提法。三、慈悲心：世間亦有自了漢，只求自己解
脫生死之累、煩惱之苦，不顧他人。於財、於法皆慳吝不捨，視彼貧窮、下賤、無
<頁 id="11p708"/>
威力之人，漠不相關，翻笑自作自受，似此亦非佛道。今則我輩發心自利，還須利
他，時行布施，不住於相。四、方便心：惟此心最難，難在方便，以隨方──通時
與事──便利於人，即隨處未必便利於己也。發此心時，便當滅除人、我二相，見
得利人還是利己，我原與人同一法性故。如一世界之所有眾生，與我一身之五官、
百骸痛癢同具，未忍捨離，須盡力救治。諸君四心具備，自能受持、讀誦此維摩詰
所說不可思議解脫經，并能受持、讀誦佛說一切之經。
<章 t="節,干,項,目.">【懸　論】</章>
<節>一　說經來意</節>
<段/>【釋】　　今講此經，且將釋尊與淨名大士等所以說此經之用意，先為一論。案諸家
講經者，在講經文以前，皆有一番提綱振領之說，用以貫攝全經，評判群說。在天
台宗謂之五重玄義，如所謂：名、體、宗、用、教是也。嘉祥亦名玄義，其詳未究
<頁 id="11p709"/>
。在清涼宗先開十門，謂之懸談，第九總釋名題，第十別解文義，上之八門則皆文
前總論。然圓覺疏鈔、彌陀疏鈔等皆取則華嚴懸談者，顧前之八門往往有開合、增
減之殊，雖意義全同、文或微異焉，要以華嚴懸談所開十門為正，今不事詳論也。
真言宗之分十住心，則傳以黜陟諸宗者，餘未全睹，不能猝斷。在慈恩宗則依成唯
識論述記，分為五門：一、辨時機，二、論宗體，三、藏乘所說，四、說教年主，
五、判釋本文也。雖建言互殊而大致還相通貫，廣為評騭，讓之異時。今意以為既
未將所講之經文講明，先說體、宗、用、教多言，在說者縱言言不離經旨，並非隨
意牽混塗傅，但聽者或不免為之茫無端緒，故茲一概無取。然古德若智者大師所以
在文句前廣談玄義者，蓋大有故。
<段/>一、彼時佛法興盛，經內文義靡不了了，轉因講者各成宗尚，非但欲明經義，
尤欲知講者對於此經意旨之所在，故當先有以貫攝全經也。二、彼時聽者，不唯了
於經義，且多有嘗專精於其經者，先有對於此經主觀上之宗旨，將以校其異同而為
<頁 id="11p710"/>
決擇。非然者，彼將謂講者不明宗旨，捨之不聽，故當先有以評判群說也。三、如
來說法，有隨自意語者，有隨他意語者。古人先出玄義，廣作懸談，將以楷定千古
，非必問一時聽者之能受與否；但欲將所得於經之義旨，盡量發揮，令聽者自表同
情耳。後人講經，既無如上所說緣故，必依照古人之陳說翻誦一過，殆亦靈峰所謂
「執死方醫變症」者歟！故今所有宗體、教相、功用等義，可隨文點出之，或結顯
經終耳。唯佛菩薩所以說此經之來意，則當先一探察，此在華嚴懸談即所謂「教起
因緣」也。
<段/>【紀】　　明佛說此經來意，引天台宗──又名法華宗──名、體、宗、用、教五重
玄義。名、為名言，名立義彰。體、為法體，平等真如。宗、為宗旨，因明果顯。
用、為功用，釋疑生信。教、為教相又曰教化──化儀四，化法四。此宗智者大師
，廣疏七卷為二十卷。嘉祥宗、亦名三論宗。清涼宗、亦名華嚴宗。懸談計四十卷
；清涼疏鈔為十門懸談正鵠。本經判釋，等天台、清涼二宗之九、十耳。所謂教起
<頁 id="11p711"/>
因緣，約分五類：一、應說法，二、本行心，三、眾生機，四、教根本，五、顯果
德。
<段/>【釋】　　大涅槃經謂：生生不可說，生不生不可說，不生生不可說，不生不生亦不
可說，以有因緣故可得說。在大智度論謂：依四悉檀因緣故，如來說法。梵語悉檀
，古無定翻：或翻宗、成；或翻遍施；或翻為墨、為印、為實；或翻成就究竟；或
同嗢陀南義翻為集施，謂集正法義，施有緣眾也。今以意會之，即「說法之宗旨」
耳。所謂四悉檀者，茲出其例如下：
<段/>【紀】　　引大涅槃經生生不可說六句，意謂說不過一偏，不得法性之全體，以有對
待不符法體絕待故；能離言說相，便不入思量分別。法施之因緣，謂集合正法，布
施有緣，佛出世故。
<段/>【釋】　　一、普為世界悉檀：隨俗常化義，適應一時、一地眾同分心理義，使陷溺
習俗者咸得驚醒義，使聞見歡喜者發生信心義，為說世界正因緣義。二、各為人生
<頁 id="11p712"/>
悉檀：隨機異說義，引發各人各種不同類善根義，使隨其所處之地位各成進修義，
使信解修行者增長福德義，為說人生正因緣義。三、藥病對治悉檀：破惡義，遠離
世間義，斷除煩惱義，止息分別義。四、顯第一義悉檀：入理義，契證法性義，成
就菩提義，圓滿寂靜義。
<圖 f="images/07-0712.png"/>
<圖文字>
　　　　┌世界　　　　　　　　　　　　樂欲………離苦得樂
　　　　┤　　　　　　　一
　　　　└人生　　　　　　　　　　　　　　　　┌隱性用相
　　 　　　　　　　　　　　　　　　　 迴理隨情┤
　　　　┌生善　　　　　　　　　　　　　　　　└從體興用
　　　　┤　　　　　　　二
　　　　└破惡　　　　　　　　　　　　便宜………銷罪殖福

　　　　┌隨俗　　　　　　　　　　　　對治………轉染成淨
　　　　┤　　　　　　　三
　　　　└證真　　　　　　　　　　　　　　　　┌捨相契性
　　　　　　　　　　　　　　　　　　　反情順理┤
　　　　┌方法　　　　　　　　　　　　　　　　└攝用歸體
　　　　┤　　　　　　　四
　　　　└目的　　　　　　　　　　　　實證………滅妄歸真
</圖文字>
<頁 id="11p713"/>
<段/>【紀】　　一、普為世界悉檀中，適應一時、一地眾同分心理句：如三千大千、娑婆
、中國、北京，及現在之北京，各有此眾同分心理也。二、各為人生悉檀中，又名
眾生悉檀，引發各人各種不同類善根句：如教育之分級法。三、藥病對治悉檀中，
破惡義句：惡有淺深不同，必破無明乃為究竟。遠離世間義句：世間惱熱難安，必
遠離、乃清涼自在。四、顯第一義悉檀中，入理義二句：顯非尋常人情所能測者，
即前三種悉檀皆在在入理，所顯唯第一義諦，不會、不識，悟到法身即是。總之、
諸佛菩薩取己身與一切眾生皆同等真如法性，顯此同等大悲而為說此四悉檀也。
<段/>【釋】　　今按釋尊與淨名等所以說此經者，四重悉檀皆有，據其尤勝之相，則在第
三、第四悉檀。茲分述如下：
<段/>一、自佛華嚴以來，雖廣說大小乘諸法，要皆明從初發心以至究竟三乘聖果之
方法。雖無量壽佛經、悲華經等，亦嘗帶明阿彌陀佛、釋迦牟尼佛等因地修取淨土
及悲願垂化穢土之方法，而未有專說如何修取淨妙國土之法者。至阿彌陀經等求生
<頁 id="11p714"/>
西方極樂淨土之法，譬如居殷都者，傳說周文王治西岐，如何政修俗美、善能養老
，使伯夷、叔齊聞風而嚮往。然未明文王如何致西岐於隆治之道，且未明人人皆可
為文王及處處皆可致隆治之道，故未能令聞者不待文王而亦興起，從惡濁之世以轉
為清泰之界。是以餘經所說修三乘聖果及往生淨土之方法，皆偏重救度人生及人生
自度，而鮮救度世界、世界共度之義。於是、佛威神故，寶積獻蓋，炳現十方諸佛
淨土，引起樂欲，與五百長者子發心共求修取淨土之法。佛為說修淨土之行，首明
須隨所化眾生而取佛土，即是聖人無常心，以眾人之心為心，明世界實由眾人心造
也。世界正因緣義，於是乎顯。而淨名為示現實踐修取淨土之模範者，即因身疾廣
為說法，使問疾者覺悟世間無常，身命危險，醒習俗之沉夢，即由「普為世界悉檀
」而說此經者也。此其一例，餘可類推。
<段/>【紀】　　修取淨妙國土之法句：如本經偈有『戒品為塗香』，又後香積佛品指妙香
國為淨土正因，故茲專就戒言之。十戒首重不殺，先去殺行，後去心中之殺機，極
<頁 id="11p715"/>
至連此戒殺機之心亦須除去盡淨，因此為無始以來眾生心念中之細微種子習氣──
即根本無明。傳言：一獵者捕鷂，鷂先飛避舍利弗身影中，尚復驚恐；後飛至釋尊
身影中，頓現安隱。舍利弗問故，世尊答言：由汝習氣種子未斷，故鷂視之心尚驚
恐。譬如以香熏物，香雖除去，熏習尚存──如經云結習未盡。喻舍利弗殺機雖斷
，而未能除去戒此殺機之心。此為佛說戒之徹底精義，亦即淨佛國土之理。世界實
由眾人心造句：世界乃無量因緣所成，大都眾同分心理業力之所招感。造物主、即
是眾生心。此為共業之果報，亦即世界之正因緣。
<段/>【釋】　　二、於此閻浮提，舍利弗與大梵王各見不同，明雜業界中各人有各人不同
境界；以業障、報障故，雖居佛淨土中不得觸受。於是佛現本界淨土以明此土本淨
，一人心淨即能一人現前，不事他求。而淨名告諸問疾者，當求佛身，廣讚佛德，
隨其宜聞開發道意，此皆由「各為人生悉檀」而說此經者。
<段/>三、由藥病對治悉檀而說此經者，大略為三：
<頁 id="11p716"/>
<段/>甲、從鹿苑三轉法輪度憍陳如等五比丘以來，除常隨眾千二百五十人，其餘從
佛出家成四沙門果者，殆不可以數計。十大弟子各有專長，五百比丘咸稱第一，持
佛威音弘化三界，濟濟僧寶盛極一時。在小乘、即謂現生不出家行比丘法，不能成
就阿羅漢果；且文殊師利與彌勒等菩薩之上首，亦是出家之眾。於是在家士女，遂
於出世三乘之法，咸生絕分之想，非從事種種異道而不知信佛，則亦供養佛僧、修
行人天戒善之法，以冀緣福而增福耳。在家菩薩之領袖、若長者子善德，亦僅能設
大施會，餘可知矣！卒之出家僧眾，究屬人中少分，使必出家乃能修證佛法，則佛
法豈不限於一部份人而不能普及於世人乎？夫此豈眾生心──體、相、用大之佛法
本來如是哉，抑豈釋尊大悲度世之本懷哉？於是如來運徹底之大悲；淨名菩薩承佛
大悲，現居長者、居士之位，不離六蔽之相而能具足六度之行，不離白衣、居家、
妻子眷屬乃至博戲、異道、淫舍、酒肆種種塵勞之相而能成就菩提之道。入一切眾
為眾中尊，示其禪定、智慧、辯才、神通，且能折服諸聲聞眾、諸菩薩眾而超其上
<頁 id="11p717"/>
。於是人人知佛法可不離世網俗染而得；及既得矣，且較絕俗離塵而修得者功德尤
為殊勝。於是雖至屠沽、騶卒、倡優等輩，亦皆能自奮於佛法，不視佛法為分外之
事。貴倨之侯王、將相，富有之鉅商、素封，虛驕之文人、學士，隱僻之怪黨、邪
徒，胥能沐浴如來德化，以之自正正人俱適乎道，更無論矣！雖然、此豈舍利弗等
大阿羅漢、彌勒等大菩薩實為淨名所訶斥哉！蓋同承釋尊徹底之悲心，現為抑揚，
互贊玄化而已。由是觀之，則此經實流出於釋尊之大悲，淨名、舍利弗、彌勒、文
殊師利等仰承佛意共為宣說，以對治塵俗自畫而不敢發心修佛法者，使知佛法平易
近人，咸欣慕修習耳。夫然，令群俗得周洽佛法之利，千百年後猶有聞風而興起者
，又寧能不深感諸聖賢眾洋洋之盛德歟！然考覈其本意：出家者，當勤修戒、定、
慧，息滅貪、瞋、癡，現生求證四沙門果，住持如來清淨律儀，為世福田，生人淨
信。而在家者，則當敬事三尊，振興眾善，攝受眷屬，饒益眾人。但須不昧本菩提
心，則出家、在家所行者皆菩薩道，莫非諸上善人俱會一處而修淨土行者也。若不
<頁 id="11p718"/>
勤其分所當行，繫心欣厭，著念愛惡，畏塵煩而取鬧，慕清靜以馳思，妄執山林幽
閒以為佛法，則正淨名所治之病而非得淨名之意者。因之、見有入塵同事、弘法利
生之摩訶衍人士，騁其顛倒之情，橫興譏毀之誚，不知菩薩將以建三寶之廣居，致
群生於樂地。蓮華生於污泥，宮室起於空地，非高原、虛空能有如是之事也。甚或
外崇佛言，內蘊魔毒，逞辯聰之世智，竊說法之虛譽，刺取佛祖、經錄之片言隻語
，假借為高尚清淨之說，以覆藏其污垢瑕穢之行。絕人之善，破人之信，鬥諍堅固
以為莊嚴，名利恭敬以為希求，將三寶法用為提倡三惡道之具，牽率好心學佛法者
與之俱墮，其為辜負釋尊與淨名、彌勒、鶖子、妙德諸聖眉毛拖地之大悲深恩者，
更為何如哉？此令人即俗而真者。
<段/>乙、天台諸家，皆以維摩詰為方等時斥小彈偏、歎大褒圓之中堅。今衡以法華
開顯之佛意，雖舍利弗與彌勒等皆是大權示現，而厥徒屬實多執滯其主導偏小之行
跡以為至者。得淨名之痛棒熱喝，為之打破所崇奉者，絕其依傍，遂得蕩然無閡，
<頁 id="11p719"/>
共會大圓滿覺。此與前番同法而異其用，乃令從真出俗者。
<段/>丙、種種菩薩之行皆成佛因，而佛之依報、正報同謂之佛果。依報之果謂之佛
土，正報之果謂之佛身，身土圓融不可分別，故種種行皆是修佛土行。法性身土與
自受用身土，如如不二，平等平等；至他受用身土與應化身土，則大有差別。即就
凡聖同居士言，淨穢相殊不可以數量計。蓋凡聖同居士乃人天同業之所感，種種異
類眾同分業，遂有種種不同形之世界。未能不動當處而周遍十方者，輒為眾同分業
之所限量，不能互相通徹；且不知淨土有淨土種種功德，穢土亦有穢土種種功德，
欣淨厭穢，不能平懷泯放。於是香積之飯，既令飽滿大眾氣味充盈三界，不離娑婆
而入眾香；彼土所來菩薩，亦獲知此土之功德，入盡無盡解脫法門。彼此淨穢鎔融
無間，乃能隨其所應現佛國異，不致拘牽一割求齊之見而自礙礙人也。
<段/>【紀】　　復開藥病對治悉檀為三：甲中，在小乘即謂現生不出家二句：佛說小乘本
為人設，立得效果，證非虛故。且說小乘現獲二利：一、實驗得效，二、解脫分段
<頁 id="11p720"/>
以便度生，本為大乘方便。佛法二字，為超越世出世法──又名一乘法，對世法（
凡夫法）、出世法（小乘法）說。故本科之甲為對凡夫說法，乙為對小乘說法，丙
為對菩薩大乘說法也。
<段/>【釋】　　四、由顯第一義悉檀而說此經者，略出四例：
<段/>甲、顯第一義性一如無二如，不帶功用行位之相。夫始自凡夫終至佛地之一切
行位，皆似空中鳥跡：當其鳥空緣會，雖現千差萬別之跡，而曷嘗實有蹤跡從鳥身
出或虛空生哉！種種跡象皆因空顯，實皆虛空性耳，雖屎溺、螻蟻亦與彌勒何別哉
！故令爽然自失其一生授記之地位也。
<段/>乙、顯第一義非內外凡聖諸法，而內外凡聖諸法無非第一義性。須菩提雖善解
空義，而實未能空內外凡聖之法見；即此一見，便障第一義性不得顯現。亦猶牛頭
山道融禪師，雖能觀空，愕然猶有一佛念梗心耳。
<段/>丙、顯第一義事理性相通徹無礙。全事皆理，全理皆事，全性皆相，全相皆性
<頁 id="11p721"/>
，不壞高下、小大諸相而現高下、小大平等融合之事。此義、經中開顯最多，借燈
王之座於室中，擎不動之界於掌上，而其說見於舍利弗宴座。
<段/>丁、顯第一義空寂離相，不落作為，不涉言說。是故空室獨臥，離來去相。文
殊問以不二法門，則默然離文字言說心緣之相，離念相應以為真入不二法門而證第
一義性。
<段/>【紀】　　開第一義悉檀為四例：甲例中，功、用、行、位四字，即功行、業用、相
位──如十地，皆由修行造作所成，非第一義。第一義者，一切法皆無施作──即
無功行業用相位，皆無自性，以真如為體故。講義所云，反顯此種不如法見──不
如實相法之見解，登地菩薩亦所不免。乙例中，非內外凡聖諸法句：正以真如法性
本同一體，無二無別。須菩提善解空義句：見一切法空，涅槃亦空。道融禪師事，
載道融見四祖時，忽來一虎，四祖少形驚避之態，道融譏其身相未除。四祖知其心
念，乃書佛字於座上，道融見之不敢就座，知其尚有佛念未空。丙例中，事理性相
<頁 id="11p722"/>
二句：反徵動時即斷靜功，便為事礙，便為相礙，亦是性與理礙。下引借燈王之座
於室中二句：正顯性與理即事相也。丁例中，默然離文字言說心緣之相句：反徵一
有文字即落分別，一有言說即落二三。分別、二三，皆對待之法，必圓融（非分別
）絕待（非二三），乃得不可思議解脫，為真實第一義也。
<節>二　解釋經題</節>
<干>甲　定名</干>
<段/>【釋】　　此經、據疏共有五譯，二種不知失傳抑係未睹，嘗見之藏經者唯三種。
尋厥文義，大致相同。一名維摩詰經三卷，吳支謙第二譯。一名說無垢稱經有六卷
，唐玄奘譯。一名維摩詰所說經，亦名不可思議解脫經，即是今所講者，乃三藏法
師鳩摩羅什奉姚秦詔所翻譯者。鳩摩羅什，此云童壽，以其童年而有耆德，故立斯
名；復以遍通經、律、論藏，尊稱之為三藏法師：蓋在中國翻譯佛經之第一大師也
！前之譯者，非不諳梵語，即有昧華言，縱或華梵兼曉，而亦才智疏短，學行麤淺
<頁 id="11p723"/>
，未能深入經藏、智慧如海，且無大護法如姚興之合朝崇奉，得以聚天下之英俊於
門下而共研習，有若生、肇、融、叡諸哲。故譯經之功，獨盛乎什師，此經亦以之
獨傳也！然此經題名，雙列維摩詰所說與不可思議解脫為二。今謂維摩詰即是能說
不可思議解脫之人，不可思議解脫即是維摩詰所說之法，故當定其名曰「維摩詰所
說不可思議解脫經」。
<段/>【紀】　此經、據智者大師疏，有五譯。茲所講者，為姚秦鳩摩羅什三藏法師所譯
。什師七八歲時，便能講經，常受人禮敬。外如法華經、大智度論、金剛經等，皆
出其手。合之真諦三藏，玄奘法師、不空三藏，為東土四大譯師。
<干>乙　明義</干>
<段/>【釋】　　此中經之一字，乃大藏諸經之通題；維摩詰所說不可思議解脫十一字，乃
此經之別題。經如常說。
<段/>【紀】　經之一字，即梵語修多羅，翻云契經，含契理、契機二義。契理者，謂合
<頁 id="11p724"/>
真如妙理。契機者，謂適時機根性也。
<項>１　能說人──維摩詰</項>
<段/>【釋】　　此維摩詰一言，在古來傳述之梵語，賒促不同，譯梵為華，義亦不一。一
云、毗摩羅詰帝隸，此翻為淨名無垢稱，或淨名無垢歎。一云、毗摩羅詰，此翻淨
名。一云、毗摩羅詰栗致，此翻淨無垢稱。今按：無垢即淨，稱歎即名，可依肇法
師翻淨名為定。今用三釋釋此淨名：
<段/>（一）相違釋　　淨者、真淨，在五法是正智、真如，在三身是法性身、受用身
，佛土亦然，在二諦是真諦。名者、名相，在五法是分別、法相、名言，在三身是
他受用身及應化身，佛土亦然，在二諦是俗諦。淨不是名，名不是淨，非淨淨名，
非名名淨，淨之與名不相關屬。此云淨名，猶云淨之與名。
<段/>（二）依士釋　　淨者、滌盪洗淨之謂，以淨淨名，謂之淨名。所淨之名，約為
三種：甲、一切法體本自無名，無名而有名者，皆自心現，故心即是名也。成唯識
<頁 id="11p725"/>
論謂之顯境名言，亦曰名言種子，故淨乎名者即淨其心也。乙、攝大乘論謂三界皆
名言假立。依例推之，十種依正五陰法界，皆是名言假立，無邊剎土總屬名言，故
淨名即是淨佛國土也。丙、世間種種名字言說，皆屬愛論、見論所攝。愛、見未空
，即從佛經所學種種名字言說，亦皆愛論、見論所攝。淨此愛論、見論，轉愛、見
為慈悲智慧，一字一句皆成妙淨陀羅尼門，謂之淨名。
<段/>（三）持業釋　　淨名者、謂「真淨名相」。真淨名相，亦名諸法空相，亦名諸
法實相，亦名一真法界，亦名常住真心，亦名法性，亦名佛性。此性最尊最貴眾法
中尊，故名淨名長者。祇此淨名長者，人人本具，箇箇不無，常在人人六根門頭、
六塵堆裏、六識巢中說不可思議解脫法門，現不可思議神通變化，能令人人不離塵
勞而具足諸波羅密行，不離俗欲而具足諸清淨律儀，不斷煩惱而證菩提，不捨生死
而般涅槃。諸君欲速證不可思議妙心者，不可不急急著眼以識取之也。
<段/>【紀】　　講義用三種釋釋此淨名：一、相違釋：相違二字，即牴觸義。如講義謂：
<頁 id="11p726"/>
淨不是名，名不是淨，淨之與名，各明一義互不相屬是。二、依士釋：依士二字，
即依伴義。如俗云連帶，以淨為伴，名則為主，依主連伴，依淨帶名。如淨一字，
只見為淨，必依名字乃顯淨名是。三、持業釋：持業二字，即名是淨，淨是說此名
之德相。
<段/>凡釋經之法，共有六種釋。云何為六？除講義採用之三釋外，更有鄰近釋，帶
數釋，有財釋。講義相違釋中，名者名相句：名指名言，相指法相。有名必依於相
，名之實體即是法相故，故名即為相。依士釋中，顯境名言句：謂心了別以顯境，
明了分別，為心之通相故。名言種子句：謂所成就之觀念。三界皆名言假立句：以
凡相皆可名故。十種依正五陰法界句：謂佛亦有五陰法，亦名究竟眾生，與一切凡
夫眾體無差別故。皆屬愛論見論所攝句：論苦樂利害之受用名愛論（慈悲門攝），
論邪正真偽之見解名見論（智慧門攝）。淨此愛論見論句：應念慈悲、智慧，皆隨
順法性。皆成妙淨陀羅尼門句：妙淨、則重重無盡，一即一切，齊彰萬法。一切即
<頁 id="11p727"/>
一，泯同果海耳。
<項>２　所說法──不可思議解脫</項>
<目>（一）不可思議</目>
<段/>【釋】　思謂思量，亦即觀念；議謂議擬，亦即推論：乃分別之端，學理之根也。
一切法相依之明晰，一切名言依之建立，然皆彼此、是非相為對待而起，虛假無實
。由名理而達乎實際，即為思量之所不可得到。故雖吾人尋常日用之事，亦莫不由
無思而為、不勉而成，一涉思量議論，即睡不成睡、行不成行也。然此不可思議之
實，且約六事以為揀別：甲、尋常日用之事、現實之境，皆是不可思議。故孔子曰
：『天何言哉！四時行焉，百物生焉，天何言哉』！乙、世間之科學、哲學者，推
論名理至於極處，即為思路之所不可得通，言端之所不可得執。故老子曰：『道法
自然』，謂之『無名之樸』。又曰：『無名天地之始』。名之曰道，唯是強名，恍
惚窈冥，豈曰不嘗審思明辯之哉，其如審思明辯之所不能到乎！丙、思量議擬，必
<頁 id="11p728"/>
經尋伺。凡外、聖賢修習禪定，入二禪天定生喜樂地以上者，即入無尋無伺之地，
超過擬議思量。此則第二靜慮之不可思議境，非治俗學者之所能企也。丁、三乘聖
弗耆年解脫，舍利弗默然，繼謂『解脫者無所言說，故吾於是不知所云』。此則出
人，皆依無為法性而有差別，三人同以無言說道而般涅槃。故此經散華天女問舍利
世三乘之不可思議境，非三界凡夫之所能逮也。戊、大乘不共般若相應真如法身，
所謂自覺聖智境界。若此經文殊師利問維摩詰何等是菩薩入不二法門，『時維摩詰
默然無言。文殊師利歎曰：「善哉！善哉！乃至無有文字語言，是真入不二法門」
』。此則初地以上菩薩根本智所證不可思議境，非二乘人所能與也。己、若此經不
思議品之所顯現。又若天女告舍利弗：『言說文字皆解脫相，無離文字說於解脫』
。此則八地以上菩薩乃至唯佛與佛所能究盡之不可思議境，即事而真，事事無礙。
此之六重，前之二重似而未是，中之二重是而未真，復之二重乃為真不可思議耳。
今淨名所有之不可思議，即後之二重也。
<頁 id="11p729"/>
<段/>【紀】　　睡不成睡、行不成行二句：譬若吾人於紛亂之餘，收心斂意，執著思量一
定入睡，翻不能睡，甚且狂起。又如小兒於懷抱之餘，扶牆摸壁，執著思量一定強
行，反行不成，甚至傾跌。後約說不可思議，雖出六類，實別三重。前二、謂是人
心量中不可思議境，故曰似而未是。中二、三乘聖人二句：無為法性，謂真如本一
。而有差別，謂資位異數，終不入大乘，故曰是而未真。後二、自覺聖智境界，本
非阿羅漢、辟支佛所能知。言說文字皆解脫相，眼前事物悉是菩提，是乃佛果，唯
佛窮了，故曰真不可思議。
<目>（二）　解脫</目>
<段/>【釋】　　解脫亦云離繫，謂離諸纏縛拘牽也。有處謂之三昧，有處謂之善巧，皆就
其適當應事、恰到好處之正面以為言者。謂之解脫，則就開解除脫諸智障礙、煩惱
障礙，而得色自在、得心自在、得業自在以為言者。解脫在涅槃，與法身、般若共
稱三德，天台判之謂方便淨涅槃。要之、種種方法之達到圓滿常寂者，皆名解脫，
<頁 id="11p730"/>
亦名波羅密行。佛華嚴經善財所參諸善知識，各知一解脫門，蓋就方法以言，故成
種種解脫門也。種種方法達到圓滿常寂，全用成體，全體成用，隨緣施為靡不盡善
盡妙：故謂之方便善巧、三昧、解脫者，其義均也。
<段/>【紀】　　解脫中，離諸纏縛拘牽句：指煩惱、業、果三縛言。儻能解脫，即離生死
輪迴也。善巧，謂純熟方便，不思而中，不勉而獲，不受其縛而成妙用。又有謂之
勝解者，明見法空故。波羅密行有六，通常言六度是；有十，加願、力、方便、智
四度是；有八萬四千，即指無量萬行是。
<目>（三）　不可思議解脫</目>
<段/>【釋】　　此經所云解脫，非佛華嚴各各善知識別別所知之解脫，尤非六凡、二乘妄
想執著所謂解脫，蓋是窮微盡化，體幽用玄，渺莽無為而無不為，罔知所以然而能
然之不可思議解脫，乃種種解脫所從之流出及會歸者也。
<段/>【紀】　　不可思議解脫中，蓋是窮微盡化五句：指此經淨名所有之不可思議解脫，
<頁 id="11p731"/>
為清淨寶嚴，妙高無上，一真法界耳。所謂「無不從此法界流，無不還歸此法界」
，故曰種種解脫所從之流出及會歸也。蓋不可思議之境，本不異解脫，解脫之相亦
不異不可思議，不可思議即是解脫，解脫法門即是不可思議，名雖為二，原可作平
等一如觀。惟在此維摩詰經者，修證上說不可思議四字。又不可思議四字，為解脫
之根本；解脫二字，又為不可思議之究竟。
<目>（四）　維摩詰所說不可思議解脫經</目>
<段/>【釋】　　此經有諸佛所說者，有諸菩薩說者，有諸聲聞說者，獨標名為維摩詰所說
者，何耶？室中以維摩詰為主所說六品，當然標名為維摩詰所說，可無論矣。出室
後四品，或關維摩詰同往之眾，或關維摩詰之本身，或因其所說法而說，故亦得標
名維摩詰所說。弟子品、菩薩品所述者，亦皆維摩詰之說。祇初佛國品似與維摩詰
全無關係，故奘師譯為說無垢稱經，意同佛說阿彌陀經，乃釋迦佛說無垢稱、仍以
釋迦佛為經主。然按肇師維摩經注，淨名乃寶積所將五百中一人，此說本之什師，
<頁 id="11p732"/>
必有所據。則獻蓋及請求佛淨土行，固亦因淨名而起者。且標其能說此法門者，即
指其能有此法門也。淨名乃實踐修淨佛土行之模範者，即是能有佛說淨佛國土之行
者也，故得謂之為維摩詰所說。蓋釋尊為一代大化之總主，而淨名亦為此一法會之
別主也。然維摩詰所說，應同聲菩薩之論，今以嘗為佛所印可，故得名為經也。
<章 t="甲,乙,丙,丁,戊,己,庚,辛,壬.">【釋經文】</章>
<段/>【釋】　　次釋經文，判為三分。一、經序分，從如是我聞至稽首如空無所依是。二
、經宗分，從爾時長者說此偈已至見阿閦佛品終是。三、經益分，法供養品及囑累
品是也。此經三分之判，今與天台正同。古來雖多異說，定義決當如是。譯出諸經
，有但一經題不列品題者，有經題後將經文分為若干段加立一品題者。經題都出經
中佛說；品題既非佛說，而阿難結集時首唱我聞如是，則品題亦非結集人之所安立
，其為梵土誦講者之所立無疑。殆猶析金剛般若為三十二分，雖出昭明太子，而古
<頁 id="11p733"/>
今相承為定式，則亦不復竄易。故此經雖三譯不同，品數、品題無大出入。
<段/>【紀】　　經文判分，概屬之佛滅度後，結經之菩薩、尊宿、古德。若梵網經亦有佛
自標之品名，是為罕見。此經共十四品，傳為印度古德所分判。天親造論，似亦謂
然。有分前四品皆屬序分者，後四品皆屬流通分者。今講義，判佛國品前半品為經
序分，法供養、囑累二品為流通分。
<品>佛國品第一</品>
<段/>【釋】　　今經所列，與支謙所譯維摩詰經同，而奘師所譯說無垢稱經，則名序品第
一。今按：若列序品，則第一品當析為二，從爾時長者子說此偈已之後，應題為佛
國品第二。今既不分，則以佛國納之於序而名序品，不如以序附之佛國而名為佛國
品。雖序係全經序而非佛國品序，不應僅附在佛國品，然更有要義須知者，據今所
明以此經者，此佛國品實為經宗分全部之綱格。且推原竟委，則經序、經益，靡不
握其樞要乎是。故當略為分別其義。
<頁 id="11p734"/>
<段/>一、佛　　梵語具云佛陀，譯為「覺者」。有乎此「覺」之「者」，不止是覺，
故有十號乃至無量德號，覺亦無量德號之一不足以盡其德。雖然、無量諸德固靡不
原本乎覺、依持乎覺、開顯乎覺、長養乎覺、圓滿乎覺者，則覺又無量德號之宗也
。故雖有諸號而稱之為佛者，獨多也。況乎自覺、覺他、覺行圓滿，法法圓融絕待
，隨舉一德眾德全彰者哉！然而名號纔建，法相斯存；名相之端，分別以寄。名、
相、分別不契智性，故纔言覺者，即有不覺者與之分疆別界而并立乎意識。是以佛
陀之號，亦因津濟名、相、分別之有情眾，赴四悉檀而為宣說。將令仰德思齊，生
長善本；由之破惡斷惑，契歸乎名無名、相無相、分別無分別不二之正智真如耳。
是以今明覺者，從名相分別而正智真如，有其四焉。
<圖 f="images/07-0734.png"/>
<圖文字>
　　　　一、應界內凡夫佛┐　　　　　　　　　　┌隨類變化身
　　　　　　　　　　　　├……應身………應化身┤人間應生身
　　　　二、應界外聖者佛┘　　　　　　　　　　└淨土勝應身
　　　　三、應地上大士佛………報身………他受用身
　　　　　　　　　　　　　　　　　　　┌自受用身
　　　　四、法性自受用佛………法身……┤
　　　　　　　　　　　　　　　　　　　└法 性 身
</圖文字>
<頁 id="11p735"/>
<段/>【紀】　　佛為正報，覺者之義。謂佛隨類現身，故不曰人而曰者。無量諸德下七句
：明一切功用，皆由本覺開顯，自本而始，自始而終至於圓滿，無不依之。但依覺
故，便有不覺，故曰纔言覺者，即有不覺者。生不覺故，念念分別名相；今欲覺之
，亦只能就其分別而顯度生之本願。講義表列三身，所謂應身，即是吾人所見相好
莊嚴丈六金身是。所謂報身，即他受用身，為妙樂智慧福德所生者，如菩薩所受法
樂之實用是。所謂法身，分二：一、自受用身為正智菩提，二、法性身為真如涅槃
也。
<段/>【釋】　　二、佛國　一、釋佛國義：佛國者，指依報言。佛無所依，即依眾生心住
。譬言國家，則攝人民、土地、政治事業。舉眾生心，亦攝同業有緣之眾，及彼同
<頁 id="11p736"/>
業所感居域，與其共同和合所作事業。同業眾生之一居域，各有有緣之佛應化施教
，佛為教化之主，依主立名，故名佛國。佛身所依，亦名佛土。佛化所被時間、空
間，名佛世界。諸佛化居，種種不同，各現特色，名為佛幢。依伴──本名依土─
─立名，亦云凡聖同居國土，三乘聖者方便國土，菩薩實報莊嚴國土，主伴交參，
重重無盡。至於自受用法性佛，既無應化，亦無依居；然一切眾生自性清淨心，是
佛究竟所得顯者，具有無邊常樂我淨真實之德，謂之常寂光法性土，身土一如，色
心不二。前三土之應化，既皆依此為本，而一切眾生心真如佛性內熏，亦即法性土
佛之冥化也。
<段/>【紀】　佛國為依報。佛本為眾生而現應身，故得有所依止。然佛又為法身──法
性自受用身──故本無所依止，但依眾生之心住耳。譬如國家，依土地、人民、主
權三要素乃能成立。佛國亦爾，所謂土地，即世界；人民，即眾生；主權，即佛。
又就顯著者言，約有三義：一者、同居土，眾同分界，大如微塵世界，小如一家皆
<頁 id="11p737"/>
是；方域既分，各有世界，即各有教化之法。二者、佛剎，若釋迦佛剎之娑婆界是
，此界亦為有勝妙功德相之一，有非他清淨土世界所有者。三者、眾生心，經言十
方、三世一切諸佛，常在十方、三世一切眾生心中說法是。
<段/>【釋】　　二、明佛國宗：今此之所謂宗，與天台五重玄義所謂宗有異。蓋五重玄義
之體、宗、用三，律之起信論之三大，似以「體」、「相」為體，分「用」為宗與
用者。今所謂宗，乃統體、相、用以言者。如起信論就大乘以明體、相、用，即以
大乘為宗。今經就佛國以明，故以佛國為宗。宗者、謂總持綱要之主旨，非但從因
趣果為宗；彼狹、此寬，故云有異。明此今復為二。
<段/>甲、依經文明：寶積請說得佛國淨，如來具答並現淨土，此為佛國一品所由安
立，可無論矣。方便、弟子、菩薩三品，有義無文。問疾品、淨名現空室，文殊問
之，答云：『諸佛國土亦復皆空』，正顯種種佛國皆常寂光。不思議品、既顯須彌
燈王佛國，借座入室，立身如座，亦顯器界小大自在。觀眾生品、天女顯淨名室八
<頁 id="11p738"/>
種功德，結歸『此室一切諸天嚴飾宮殿、諸佛淨土皆以中現』。天女即為淨名所化
眾生，就所化眾生及所居丈室以顯，亦正顯佛國也。入不二法門品無文。香積佛品
、顯眾香國及其教化事業，彼土此土人民飯食，淨穢交徹，一多遍融，此亦顯佛國
也。菩薩行品、為香積佛品之餘勢。見阿閦佛品、正結顯淨名所修淨土，可知。且
不獨經宗分為然，經序分、獻寶蓋合成一蓋，現諸世界及十方諸佛說法相，皆顯示
佛國之文也。
<段/>【紀】　　明佛國宗中，引起信論，體相為體，指如來藏具足功德相，而此藏心仍依
空為體也。分用大為宗與用者，指大乘因果。
<段/>【釋】　　乙、依法義明：佛為寶積所說淨佛土行，即是淨名一經法本。其下淨名所
說所現，要唯依此法本，修淨土行、證淨土果而已。猶華嚴入法界品之善財，其所
參學修習，要唯實踐華嚴所說諸菩薩地而已。方便品、即『隨所化眾生而取佛土』
也。弟子品、菩薩品，即『隨所調伏眾生而取佛土』也。室中六品，即『隨諸眾生
<頁 id="11p739"/>
應以何國入佛智慧而取佛土也。菩薩行品、見阿閦佛品，即『隨諸眾生應以何國起
菩薩根而取佛土』也。此就緣以言者。若就因以言，則方便品是觀世間苦聞佛發心
也。弟子品、菩薩品，是修直心淨土。室中六品，是修深心淨土。菩薩行品、見阿
閦佛品，是修菩提心淨土。此之三心為總，餘十四心為別。明維摩詰即是修取淨佛
國土、攝化眾生之實踐者，則佛國為此經之宗，可無疑矣。經序是宗由藉，經益是
宗效功，胥繫乎宗，不言可知。諸眾生自性清淨心，為宗之體：真應佛土及其種種
功德，為宗之相；修種種心行、得種種佛國、攝受種種眾生來生其中，為宗之用。
本經玄義，微顯乎是。
<段/>【紀】　　依法明義中，猶華嚴入法界品之善財句：佛說善財童子，入十地而參訪善
知識，皆一一實踐，步步證行，所謂自行者也。今於此經之維摩詰則反是，自居師
位，教化他人，蓋以淨佛國土，須由教化眾生而成故。彼證法身，此淨佛國，實則
自行化他，同一佛法，皆為佛事，特存兩方觀察而已。
<頁 id="11p740"/>
<段/>【釋】　　三、佛國品第一　品謂品類，就經中品類相同之文義，聚割分段得十四品
。此品居在最前，故曰第一。
<甲>甲一　經序分</甲>
<乙>乙一　通序</乙>
<段/>【釋】　　序者、端緒，居在經首，故名為序。其式由佛親定，不獨為此經序，遍為
一切經序，故名通序，亦名遺囑序也。
<段/><偈>　如是我聞：一時，佛在毗耶離、庵羅樹園，與大比丘眾八千人俱。菩薩三萬二千
，眾所知識，大智本行皆悉成就，諸佛威神之所建立。為護法城、受持正法，能師子
吼，名聞十方，眾人不請、友而安之，紹隆三寶、能使不絕，降伏魔怨，制諸外道。
悉已清淨、永離蓋纏，心常安住無礙解脫。念、定、總持、辯才不斷，布施、持戒、
忍辱、精進、禪定、智慧及方便力、無不具足，逮無所得不起法忍。已能隨順轉不退
輪，善解法相，知眾生根，蓋諸大眾，得無所畏。功德智慧以修其心，相好嚴身色像
<頁 id="11p741"/>
第一，捨諸世間所有飾好。名稱高遠、踰於須彌，深信堅固、猶若金剛。法寶普照而
雨甘露，於眾言音微妙第一。深入緣起，斷諸邪見有無二邊，無復餘習。演法無畏猶
師子吼，其所講說乃如雷震。無有量，已過量。集眾法寶，如海導師。了達諸法深妙
之義，善知眾生往來所趣及心所行。近無等等佛自在慧、十力、無畏、十八不共。關
閉一切諸惡趣門，而生五道以現其身。為大醫王，善療眾病，應病與藥，令得服行。
無量功德皆成就，無量佛土皆嚴淨。其見聞者無不蒙益，諸有所作亦不唐捐，如是一
切功德皆悉具足。其名曰：等觀菩薩，不等觀菩薩，等不等觀菩薩，定自在王菩薩，
法自在王菩薩，法相菩薩，光相菩薩，光嚴菩薩，大嚴菩薩，寶積菩薩，辯積菩薩，
寶手菩薩，寶印手菩薩，常舉手菩薩，常下手菩薩，常慘菩薩，喜根菩薩，喜王菩薩
，辯音菩薩，虛空藏菩薩，執寶炬菩薩，寶勇菩薩，寶見菩薩，帝網菩薩，明網菩薩
，無緣觀菩薩，慧積菩薩，寶勝菩薩，天王菩薩，壞魔菩薩，電德菩薩，自在王菩薩
，功德相嚴菩薩，師子吼菩薩，雷音菩薩，山相擊音菩薩，香象菩薩，白香象菩薩，
<頁 id="11p742"/>
常精進菩薩，不休息菩薩，妙生菩薩，華嚴菩薩，觀世音菩薩，得大勢菩薩，梵網菩
薩，寶仗菩薩，無勝菩薩，嚴土菩薩，金髻菩薩，珠髻菩薩，彌勒菩薩，文殊師利法
王子菩薩：如是等三萬二千人。復有萬梵天王尸棄等，從餘四天下來詣佛所而為聽法
。復有萬二千天帝，亦從餘四天下來在會坐。并餘大威力諸天、龍、神、夜叉、乾闥
婆、阿修羅、迦樓羅、緊那羅、摩睺羅伽等、悉來會坐。諸比丘、比丘尼、優婆塞、
優婆夷，俱來會坐。彼時、佛與無量百千之眾，恭敬圍遶而為說法。譬如須彌山王顯
於大海，安處眾寶師子之座，蔽於一切諸來大眾。</偈>
<段/>【釋】　　今釋此文，聊陳梗概，若廣解說，百年難盡。
<段/>一、科判：
<圖 f="images/07-0742.png"/>
<圖文字>
　　　　　　　　　　　　　┌五成就　┌聲聞眾　┌標舉類數
　　　　　　　┌詮敘事由─┤　　　　│菩薩眾─┤稱歎功德
　　　　通序─┤　　　　　└眾成就─┤禪天眾　│陳列名號
　　　　　　　└結成法會　　　　　　│欲天眾　└結成類數
　　　　　　　　　　　　　　　　　　│八部眾
　　　　　　　　　　　　　　　　　　└四眾眾
</圖文字>
<頁 id="11p743"/>
<段/>二、翻譯：毗耶離：此云廣嚴，一云好稻，一云好道，一云好德。西域記云：
吠舍釐國，舊訛曰毗舍離。菴羅：此云難分別，或云奈。比丘：亦作苾芻。一翻除
饉，一云：具含破惡、怖魔、乞士三義。今謂除饉即是乞士之義。菩薩：具云菩提
薩埵。一翻自覺覺他為義，或云開士、始士、高士、大士，或翻無上道大心，大道
心眾生，大道心成就眾生，佛道成就眾生。今定為覺有情。魔：具云魔羅，此翻縛
者。禪：具云禪那，此翻靜慮。須彌：或須彌羅，或蘇迷盧，此翻妙高。梵：此翻
質淨。彌勒：此翻慈氏。文殊師利：此翻妙德，或妙吉祥，或翻妙智。尸棄：此翻
云火，亦云火首，亦云螺髻，亦云蠡髻。夜叉：或作藥叉，此翻輕捷。有地、空、
天三行分別。乾闥婆：或健達縛，此云香陰。阿修羅：亦作阿修洛，此云無天德。
迦樓羅：此翻為妙翅鳥。緊那羅：此云疑人，頭有角神。摩睺羅伽：此云地龍，即
蟒蛇神。比丘尼：尼、譯為女。優婆塞、優婆夷：亦作鄔波斯迦、鄔波斯夷，此云
清信士、清信女。
<頁 id="11p744"/>
<段/>三、綸貫：此之一文，皆結經者敘當時法會情形之文也。夫將欲舉其所親聞之
說以傳信來葉，必指出當時說法之教主，在何場所，與同聞者有若干人，其人皆為
何如之人，於其時、處來相集會懷何意念，與其聞持傳述之說咸可參證，乃能疑絕
信成。阿難遵佛遺囑，敘之經首，古稱六種成就，以成就後世得諸傳聞者之信心，
即此信、聞、時、主、處、眾是也。主伴雲集，感應道交，於彼時、處遂成法會。
其法會之情形，蓋如是其盛也！
<段/>【紀】　　凡佛說經通序分中，準智度論，皆俱作六種成就。以六緣缺一則教不興，
興則必具，故曰成就。云何為六？一、如是二字，阿難尊者結此經時，意謂信我聞
於佛說、佛印可者，實屬如是，決非不如是也，是為信成就。我聞二字，亦謂我與
大眾親聞於佛者，是為聞成就。一時二字，從一法會因由起，至聞說是經已止，不
拘時日，皆名一時。佛本不說法，亦無法可說，但以因緣故可得說法。因緣兩字，
亦隱含時義，是為時成就。佛之一字，惟佛能說法，教化菩薩以下眾生，故法化以
<頁 id="11p745"/>
佛為主，是為主成就。至在何方處所，即為處成就。與大比丘眾若干人具，見當時
聞法之眾，有目共睹，決非一二人所能臆度杜撰者，是為眾成就。
<乙>乙二　別序</乙>
<段/>【釋】　　序者、由引、借事現瑞以為由藉，睹瑞測意以為引稱，乃緣起此經之特別
事故，不關餘經，故云別序。
<段/><偈>　爾時、毗耶離城有長者子，名曰寶積，與五百長者子，俱持七寶蓋，來詣佛所，
頭面禮足，各以其盡共供養佛。佛之威神，令諸寶蓋合成一蓋，遍覆三千大千世界，
而此世界廣長之相悉於中現。又此三千大千世界──諸須彌山、雪山、目真鄰陀山、
摩訶目真鄰陀山、香山、寶山、金山、黑山、鐵圍山、大鐵圍山，大海、江河、川流
、泉源，及日、月、星、辰，天宮、龍宮、諸尊神宮，悉現於寶蓋中。又十方諸佛、
諸佛說法，亦現於寶蓋中。爾時、一切大眾睹佛神力，歎未曾有，合掌禮佛，瞻仰尊
顏目不暫捨。長者子寶積，即於佛前以偈頌曰：『目淨修廣如青蓮，心淨已度諸禪定
<頁 id="11p746"/>
，久積淨業稱無量，導眾以寂故稽首。既見大聖以神變，普現十方無量土，其中諸佛
演說法，於是一切悉見聞。法王法力超群生，常以法財施一切，能善分別諸法相，於
第一義而不動。已於諸法得自在，是故稽首此法王。說法不有亦不無，以因緣故諸法
生，無我、無造、無受者，善惡之業亦不亡。始在佛樹力降魔，得甘露滅、覺道成，
已無心意、無受行，而悉摧伏諸外道。三轉法輪於大千，其輪本來常清淨，天人得道
此為證，三寶於是現世間。以斯妙法濟群生，一受不退常寂然。度老、病、死大醫王
，當禮法海德無邊。毀譽不動如須彌，於善不善等以慈，心行平等如虛空，孰聞人寶
不敬承！今奉世尊此微蓋，於中現我三千界，諸天、龍、神所居宮，乾闥婆等及夜叉
，悉見世間諸所有，十力哀現是化變。眾睹希有皆歎佛，今我稽首三界尊。大聖法王
眾所歸，淨心觀佛靡不欣，各見世尊在其前，斯則神力不共法。佛以一音演說法，眾
生隨類各得解，皆謂世尊同其語，斯則神力不共法。佛以一音演說法，眾生各各隨所
解，普得受行獲其利，斯則神力不共法。佛以一音演說法，或有恐畏、或歡喜、或生
<頁 id="11p747"/>
厭離、或斷疑，斯則神力不共法。稽首十力大精進，稽首已得無所畏，稽首住於不共
法，稽首一切大導師，稽首能斷諸結縛，稽首已到於彼岸，稽首能度諸世間，稽首永
離生死道。悉知眾生來去相，善於諸法得解脫，不著世間如蓮華，常善入於空寂行。
達諸法相無罣礙，稽首如空無所依。</偈> 
<段/>【釋】　　此文分判如下：
<圖 f="images/07-0747.png"/>
<圖文字>
　　　　　　　　　　　　　　　┌同行獻蓋
　　　　　　┌共獻佛蓋現佛國瑞┤
　　　　　　│　　　　　　　　└合蓋普現
　　　　別序┤
　　　　　　│　　　　　　　　┌述欣歎狀
　　　　　　└睹佛國瑞欣歎佛德┤
　　　　　　　　　　　　　　　└紀欣歎辭
</圖文字>
<段/>此文翻譯如下。目真鄰陀：或作目真鄰那，此云石山。摩訶：此云大，或云具
大、多、勝三義。
<頁 id="11p748"/>
<段/>此文釋名如下。寶積：一譯寶事，一譯寶性。梵語云何，未從稽考。今會釋之
：事謂事實，積謂積聚，性謂性空。今一事實當前，要皆眾緣積聚和會之所成就，
究其性元當體空寂湛然常遍，而德相、業用之積累增長亦不斷滅，寶、是有價值義
，可貴重義。此菩薩為極有價值極可貴重之人，故名寶事。此菩薩由無量善根智種
所生，故名寶積。此菩薩證諸法實相，總持緣起，無量功德不壞不雜，故名寶性。
又、寶積者，佛國之因，自利利他。萬有寶貴之謂佛，有情、無情眾德積合之謂國
，故佛國由寶積起也。寶蓋：諸佛以大慈悲為功德，本普覆含育一切眾生，攝有緣
者而為教化，使得解脫熱惱、清涼自在，是為寶蓋之義。寶積等長者子，以此心共
同迴向佛，和合為一，故淨佛國土即依之而現。無我：一、假名我，二、妄執我；
此云無我，無妄執我。甘露滅：據肇注：梵本作寂滅，甘露寂滅即大涅槃。甘露是
喻，喻得寂滅，如渴得甘露也。三千大千世界：一太陽系為一世界，合千世界為一
中千世界，合千中千世界為一大千世界。此之三千大千世界，皆釋迦佛之應化境。
<頁 id="11p749"/>
三轉法輪：轉惑、業、苦三，成般若、解脫、法身三德也。輪有摧碾、旋轉、圓動
之義，即三轉之相也。世尊：佛號之一，為種種世間之尊也。三界：有色有欲界，
有色無欲界，無色無欲界也。一音：法性之音，即是圓音，於一切音常如其性。
<段/>此文綸貫如下：廣博淨嚴之城，即眾生自性清淨心，是謂本性淨佛國土。真淨
恆熏，緣行互感，是以俱持寶蓋，趣向佛地，普覆有情，同登大覺。據肇注：維摩
詰亦五百長者子之一。此法本中以寶積為首者，大乘佛法僧寶積藏之心地，即眾生
正因佛性；故因地法行雖無量，唯寶積為本也。然實踐時但舉維摩詰，以淨諸愛見
、淨諸世間、淨諸心行之功，重在淨名也。攝歸圓覺，普現威神，一行出一切行，
一切行入一行。體融大悲，量周真界，應諸國土作大法施，此淨佛國土之因果，不
可思議之解脫也。
<段/>發起因心，推崇果覺，用示依歸，遂興稱頌。首讚佛已得色自在、得心自在、
得業自在，故能攝化群生，導歸圓寂，此總起也。次讚寶蓋普現十方佛化之神變力
<頁 id="11p750"/>
，舉現事證成前偈也。得法自在，謂之法王。群生者制於法，而法隨法王轉，故能
善施法力資益有情，巧說法相借顯實義。說有不有，說無不無，說因緣生以明不生
，雖說畢竟無有主宰造業受報之者，而善惡業燦然不落空亡，業報歷歷不昧，此舉
佛所說法以證成前偈也。降魔成佛，轉法輪度眾生，此三偈乃讚佛應世之大事者。
八風不動，一子等慈，心平如空，人敬為寶。此一偈讚佛處世之德化，雖千載下猶
令人想見佛之生平也。於下，就當時獻蓋睹瑞、眾心變化之情狀以為稱歎。此有二
偈直敘事狀，次有一偈讚身輪不思議神通，次有三偈讚口輪不思議教誡。於是寶積
遂復讚佛智斷二德以為宗極。證於知眾生相即涅槃、菩提相，無所從來，亦無所去
，故不著世間如蓮華，常善入於空寂行也。能善巧施設諸法而無所住著，本無拘縛
，亦無解脫，故達諸法相無罣礙、圓湛如空無所依也。此讚人法二空、結歸一實相
者。
<段/>【紀】　　年德資位俱高，為長者；有謂唯稱佛者，餘則皆為長者子，總之、尊稱也
<頁 id="11p751"/>
。寶蓋、有二義：依事言，為七寶而成之幢幡寶蓋。依理言，寶為一切功德相，蓋
即同等大悲相。來詣佛所句：謂從本因地至於佛地，始覺與本覺合一也。三千大千
世界句：積此一太陽系之世界一千為一小千，合千小千為一中千、合千中千為一大
千。但此係就凡夫心量所能及者而論，其實四禪天普遍大千世界，必到阿羅漢乃能
見之。又、十方諸佛諸佛說法句：此種世界，似又不限於普通大千，又非阿羅漢所
能見者也。瞻仰尊顏句：凡佛三十二相、八十種好顯現者，皆在頭目。得色自在乃
得心自在，心為身之體，故能現莊嚴清淨之身。此章，當知寶積長者子俱持獻蓋，
為同感自心。譬如摩尼寶珠，映於五色，隨方各現，由體起用也。佛以威神力故，
令諸寶蓋合為一蓋，正是相應自心，攝用歸體也。莊嚴寶飾，光明無量，照十方國
，體用同時也。偈頌中，心淨已度諸禪定句：謂不被覆於禪定而得其究竟，是心自
在。能善分別諸法相二句：謂不落垢淨、增減、生滅六相而分別諸法，故曰第一義
，故曰不動，故曰能善分別。以因緣諸法生二句：即謂無造作主體之我，皆因因緣
<頁 id="11p752"/>
和合，故有造、受。三種法輪，謂轉迷成悟，轉凡成聖，轉染成淨。十力哀現此變
化句：十力、指無畏言，哀、指大悲言。大聖法王眾所歸句：謂佛統一切法蔑不自
在，故曰法王，反徵凡、小為法力所縛，不得不求救度，故曰眾所歸。稽首十力大
精進句：指佛智德言。稽首能斷諸結縛句：指佛斷德言。悉知眾生去來句：謂本無
所來，亦無所去，即是菩提、涅槃之相。
<甲>甲二　經宗分</甲>
<乙>乙一　如實說受得佛國淨不可思議解脫</乙>
<丙>丙一　敘請</丙>
<段/><偈>　爾時、長者子寶積說此偈已，白佛言：『世尊！是五百長者子，皆已發阿耨多羅
三藐三菩提心，願聞得佛國土清淨，唯願世尊說諸菩薩淨土之行』！佛言：『善哉寶
積！乃能為諸菩薩問於如來淨土之行。諦聽！諦聽！善思念之，當為汝說』。於是寶
積及五百長者子受教而聽。</偈>
<頁 id="11p753"/>
<段/>【釋】　　寶積獻蓋，先有修意。睹瑞欣歎，即為發心之相。阿耨多羅三藐三菩提，
此云無上正等正覺。其敘請辭言：五百長者子皆已發阿耨多羅三藐三菩提心者，蓋
深有以。何者？非已發菩提心，則無論所修為何種法門，要唯人天雜業或小乘偏行
耳，總不得入佛法。而發心位不一，或信成就，或解成就，或證成就；至少亦必如
善財遇文殊師利之發心相，及阿難在大佛頂三卷終之發心相。觀楞嚴耳根圓通，必
令阿難悟得真心後乃教修習；善財參善知識學菩薩行，一一皆言已先發菩提心。驗
之此經，若合符節，故大乘必先悟而後修也。逮其一悟相應，眾行遍修。菩薩淨佛
國土之行，實眾行會歸之宗致，然非怯弱眾生求生淨土之行，乃勇猛大士都攝種種
眾生緣起淨土之行。夫無大乘則無小乘，以無佛則無法、無聲聞也。然則疇昔若無
勇猛大士若法藏比丘者，發願修淨土行，今日安有極樂世界可往生哉！夫彼既丈夫
我亦爾，寶積之所能，亦固諸菩薩之所共能。故佛讚曰：善哉寶積！乃能為諸菩薩
問於如來淨土之行。
<頁 id="11p754"/>
<段/>【紀】　　此章先說皆已發菩提心，後說願聞得佛國淨，自有漸次。如楞嚴經，阿難
初啟請白佛，佛必先令發心，自尋本因心地，然後許說開示。凡大乘諸經，皆先說
本因心地而後許說法要，因不發心則法為浪擲耳。
<段/>藉此敘請，可釋三疑：一、來生淨土：菩薩修成，還來度眾，與眾生念佛往生
淨土，同是佛事。不過一為還相，一為往相。二、專教化他：雖不自修，實則度己
度人本同一義，故自行便是化他。三、示現塵勞：此雖似易假借以便恣妄行，實則
迴向佛智，過則消滅，即在流轉──即塵勞相──而菩提心自不散失，所謂隨緣不
變者是。
<丙>丙二　說示</丙>
<丁>丁一　稱理直說</丁>
<戊>戊一　隨緣定宗建宗攝緣緣成佛國土成</戊>
<段/><偈>　佛言：『寶積！眾生之類是菩薩佛土。所以者何？菩薩隨所化眾生而取佛土，隨
<頁 id="11p755"/>
所調伏眾生而取佛土，隨諸眾生應以何國入佛智慧而取佛土，隨諸眾生應以何國起菩
薩根而取佛土。所以者何？菩薩取於淨國，皆為饒益諸眾生故。譬如有人，欲於空地
造立宮室，隨意無礙，若於虛空終不能成。菩薩如是，為成就眾生故願取佛國，願取
佛國者非於空地。</偈>
<段/>【釋】　　夫佛土非穢非淨，而唯隨所化眾生以類──即眾同分──業為感，故曰眾
生之類是菩薩土。隨所曾化、所今化、所能化之眾生為何如眾生，遂即建設如何佛
土，此一例也。建設如何佛土乃能隨緣化度眾生，遂即建設何如佛土，此又一例。
隨所調伏為如何眾生取如何佛土，取如何佛土乃隨機調伏眾生；為入佛智慧、及起
菩薩根，其例亦然。隨所化、指人天，隨調伏、指二乘，入佛智慧、指發大心，起
菩薩根、指修大行。菩薩唯為饒益眾生，非以自求，故無成見。大悲般若為因，眾
生類業為緣，因緣湊合佛國土現，譬猶空地之起宮室。設或無大悲心，捨離眾生，
得佛淨國，無有是處。故曰：若處虛空，終不能成。
<頁 id="11p756"/>
<段/>【紀】　　菩薩隨所化眾生而取佛土四句：即是隨所化緣而建宗也。菩薩取於淨國二
句：即是建宗攝所化緣也。譬如有人下八句：即是所化緣成則佛國土成也。
<戊>戊二　從心起行融行歸心心淨佛國土淨</戊>
<段/><偈>　『寶積當知！直心是菩薩淨土，菩薩成佛時不諂眾生來生其國。深心是菩薩淨土
，菩薩成佛時具足功德眾生來生其國。菩提心是菩薩淨土，菩薩成佛時大乘眾生來生
其國。布施是菩薩淨土，菩薩成佛時一切能捨眾生來生其國。持戒是菩薩淨土，菩薩
成佛時行十善道滿願眾生來生其國。忍辱是菩薩淨土，菩薩成佛時三十二相莊嚴眾生
來生其國。精進是菩薩淨土，菩薩成佛時勤修一切功德眾生來生其國。禪定是菩薩淨
土，菩薩成佛時攝心不亂眾生來生其國。智慧是菩薩淨土，菩薩成佛時正定眾生來生
其國。四無量心是菩薩淨土，菩薩成佛時成就慈悲喜捨眾生來生其國。四攝法是菩薩
淨土，菩薩成佛時解脫所攝眾生來生其國。方便是菩薩淨土，菩薩成佛時於一切法方
便無礙眾生來生其國。三十七道品是菩薩淨土，菩薩成佛時念處、正勤、神足、根、
<頁 id="11p757"/>
力、覺、道眾生來生其國。迴向心是菩薩淨土，菩薩成佛時得一切具足功德國土。說
除八難是菩薩淨土，菩薩成佛時國土無有三惡、八難。自守戒行、不譏彼闕是菩薩淨
土，菩薩成佛時國土無有犯禁之名。十善是菩薩淨土，菩薩成佛時命不中夭、大富、
梵行、所言誠諦、常以軟語、眷屬不離、善和諍訟、言必饒益、不嫉、不恚、正見眾
生來生其國。如是寶積！菩薩隨其直心則能發行，隨其發行則得深心，隨其深心則意
調伏，隨其調伏則如說行，隨如說行則能迴向，隨其迴向則有方便，隨其方便則成就
眾生，隨成就眾生則佛土淨，隨佛土淨則說法淨，隨說法淨則智慧淨，隨智慧淨則其
心淨，隨其心淨，則一切功德淨。是故寶積！若菩薩欲得淨土，當淨其心，隨其心淨
則佛土淨』。</偈>
<段/>【釋】　　此文從心起十七行，行行徹果，果果該因。種種眾生來生其國，皆由佛之
因行所感。由佛感成，故成佛國。初之三心是根本心。然按肇注：菩提心名為大乘
心，準之他種經論應名為大悲心。但古來菩提心、大乘心，皆是大悲心之義，誠以
<頁 id="11p758"/>
大悲心是大乘菩提之特性也。其次有六波羅密心，其次為四無量心、四攝法，其次
為方便及道品，結之以迴向心。迴向真如佛果以利一切眾生，故得一切具足功德國
土。其下除八難、自守不譏、修十善三心，唯是方便成就眾生。行十善攝受十善業
人天，十善業盛故即得佛土淨。佛土淨故無有地獄、餓鬼、畜生、修羅等道，不說
剛強苦切之言，故說法淨。法淨則智淨，智淨則心淨，心淨則德淨，即轉眾生濁、
劫濁、見濁、命濁、煩惱濁為五淨也。融行歸心，一切唯心。淨心為因，淨土為果
，淨眾生心得佛土淨。因果不昧，如是，如是！
<段/>【紀】　　此章所言，真心即迴向真如心，深心即集受淨法心，大乘心即濟度眾生心
。清藏本、大乘作菩提，應作大悲，方不混入直、深。三十二相，惟忍乃成。佛特
揭忍辱波羅密處甚多者，以此。四攝法：一、布施，二、愛語，三、同事（現種種
同類之身而作同業），四、利人：皆攝取眾生之法也。迴向心、謂迴向種智，不求
果德而招有漏，是為真善迴向。如講義、直心是菩薩淨土下，指從三根本心起無量
<頁 id="11p759"/>
善行也。迴向心是菩薩淨土下，指攝無量善行復歸三心也。隨智慧淨則心淨下，指
若能淨其心，則所修取之佛國土亦自能淨也。
<丁>丁二　斷疑護益</丁>
<戊>戊一　為眾斷疑</戊>
<段/><偈>　爾時、舍利弗承佛威神作是念；若菩薩心淨則佛土淨者，我世尊本為菩薩時意豈
不淨，而是佛土不淨若此？佛知其念，即告之言：『於意云何？日月豈不淨耶？而盲
者不見』。對曰：『不也，世尊！是盲者過，非日月咎』。『舍利弗！眾生罪故，不
見如來國土嚴淨，非如來咎。舍利弗！我此土淨而汝不見』。爾時、螺髻梵王語舍利
弗：『勿作是念謂此佛土以為不淨！所以者何？我見釋迦牟尼佛土清淨，譬如自在天
宮』。舍利弗言：『我見此土丘陵、坑坎、荊棘、沙礫、土石諸山、穢惡充滿』。螺
髻梵王言：『仁者心有高下，不依佛慧，故見此土為不淨耳。舍利弗！菩薩於一切眾
生悉皆平等，深心清淨，依佛智慧，則能見此佛土清淨』。於是佛以足指按地，即時
<頁 id="11p760"/>
三千大千世界，若干百千珍寶嚴飾，譬如寶莊嚴佛、無量功德寶莊嚴土。一切大眾歎
未曾有，而皆自見坐寶蓮華。佛告舍利弗：『汝且觀是佛土嚴淨』！舍利弗言：『唯
然，世尊！本所不見，本所不聞，今佛國土嚴淨悉現』。佛語舍利弗：『我佛國土常
淨若此，為欲度斯下劣人故，示是眾惡不淨土耳。譬如諸天共寶器食，隨其福德飯色
有異。如是舍利弗！若人心淨，便見此土功德莊嚴』。</偈>
<段/>【釋】　　此文有三：一者、舍利弗聞隨其心淨則佛土淨，證以現見此南閻浮提不淨
相，遂生佛因地心豈有不淨之疑。佛釋其疑，有比量云：汝舍利弗不見此土嚴淨非
如來咎；以汝等眾生自己罪障故；凡眾生自己業障不見淨土皆非如來咎，譬如眾盲
者不見光明皆非日月咎。
<段/>二者、螺髻見淨，舍利弗見穢，則有不定疑。螺髻釋以心有高下，不依佛慧，
故見不淨；若能深心平等，依佛智慧，即見佛土淨。仍是見不淨是舍利弗咎，非如
來咎。言心有高下者，舍利弗未嘗不見自在天宮之嚴淨，但由封執情見，心不平等
<頁 id="11p761"/>
，謂彼係自在天所有，非此閻浮提所有耳。此中、一者雖成立理論、而不得實證；
二者二人各見，但能成立不定是穢，未能證實決定是淨。此時若不能證實此佛土決
定是淨，則將令當時在法會之閻浮提人眾，益深罥疑網，末由解除矣，佛遂示現淨
土。
<段/>三者、示現淨土，證實此佛土淨，使在法會大眾共見共聞，於是乃知見不淨者
確由自己之罪，而隨分見淨者亦由自己之福。此正猶諸天共寶器食，隨其福德飯色
有異耳。佛土嚴淨，尚非螺髻梵王所能想像，況執為穢惡充滿哉！佛現身於──閻
浮提人──同業招感、同分妄見之穢惡充滿閻浮提，亦為大悲願力現同塵事，攝化
罪業深重、志趣下劣之人焉耳。此與法華窮子喻品，可相引證。夫此佛土本常清淨
，非假造作而後清淨。故一人心淨，即一人見佛土嚴淨也。
<段/>此經發起疑念皆由舍利弗者，以舍利弗在聲聞中智慧第一，表法執也。此云承
佛威神作是念者，蓋佛說法，但有信受，莫敢懷疑。佛因情見凡夫、法執聖眾皆不
<頁 id="11p762"/>
能不疑此，而又深藏心底不敢起問，乃加持舍利弗生此念以斷眾疑耳。
<段/>【紀】　　此章、承佛威神作是念句：正顯疑之所以起。自在天宮有二：一、大自在
天，二、他化自在天。依佛智慧二句：指一念返觀、頓現淨土，即是自性清淨本心
。寶莊嚴佛，為當時西士人所共知，莊嚴第一，故釋尊舉以喻之。示諸眾生不淨土
句：明業力不同，得果自異。因眾生同分之心理、行為，眾惡不淨，故招感得今時
惡濁世界耳。
<戊>戊二　隨機獲益</戊>
<段/><偈>　當佛現此國土嚴淨之時，寶積所將五百長者子皆得無生法忍，八萬四千人皆發阿
耨多羅三藐三菩提心。佛攝神足，於是世界還復如故。求聲聞乘者三萬二千諸天及人
，如有為法皆悉無常，遠離塵垢，得法眼淨。八千比丘不受諸法，漏盡意解。</偈>
<段/>【釋】　　此文有二：一者、在嚴淨中，寶積等證無生法忍，及八萬四千人發菩提心
。得無生法忍，種種位不一。觀其前述發心，則此正如善財遇德雲登初住耳。此大
<頁 id="11p763"/>
乘益即在佛淨土中得者，以大乘依佛智慧故，佛智慧即法華佛知見也。二者、回復
原狀之後，有小乘人二種獲益：三萬二千天人入見道位成須陀洹，八千比丘成阿羅
漢。小乘益在復故之後得者，一、因不依佛慧，故還從眾生見中得；二、因穢而忽
淨，淨忽又穢，悟世無常，遂得聖果。此二者，亦淨眾生心分得二種淨佛土者。前
者似得菩薩實報淨土；後者得小乘方便淨土因，故所得即淨土益也。
<段/>【紀】　　此章所言，得無生法忍，發菩提心，得法眼淨，漏意盡解各句：其義淺深
，亦各自不同。顯大機大根獲大益，小機小根獲小益也。神足者，即六神通之第五
種神足通。聲聞者，必待聞佛聲音說法而後悟解，不能獨覺者也。
<乙>乙二　如實修證不可思議解脫得佛國淨</乙>
<丙>丙一　出維摩詰本行而廣稱歎</丙>
<品>方便品第二</品>
<段/>【釋】　方者、方法，便者、便宜。方者、方國時代，便者、便利順勢。謂心無常
<頁 id="11p764"/>
心，見無成見，惟以順便種種方國、種種時代之氣勢福利，善能應用種種便當適宜
之方法化益群生也。古來釋為權巧、善巧等義，總不越此。第二品文題之為方便者
，凡有三義：一者、第一峰頭無相見處。善財參學以修己求生淨土，淨名實行而化
他取得佛國，皆別峰相見耳。實際理地不立一法，種種施為無非方便；故直至見阿
閦佛皆方便也。但善財修己而往生淨土，故凡諸所遇皆奉以為師；淨名以化他而修
取佛國，故凡諸所遇皆將以為資。其歷程相同而行趣相反，故一生西方極樂國，一
取東方不動國也。雖然、此皆方便門中事耳。二者、經云：以善方便居毗耶離。指
維摩詰淨法界身，唯以方便應化人世，廣作種種和光同塵、隨類主導之事，故此標
題方便。三者、經云：其以方便現身有疾。指維摩詰功德聚身，唯以方便示現老病
，遂說種種應病與藥、解黏去縛之法，故此標題方便。由是觀之，此品實為淨名種
種方便所依，故標方便為題也。
<丁>丁一　出名</丁>
<頁 id="11p765"/>
<段/><偈>　爾時、毗耶離大城中有長者，名維摩詰。</偈>
<段/>【釋】　　爾時、猶云當時，但指發現其事之時，未嘗確定年月日期。今意測之：淨
名示疾之時，距寶積獻蓋之時，必已二三十年矣。何者？一、因前品睹瑞發心，聞
法得忍，五百皆稱為長者子；今已稱為長者，且歷敘其以長者身所作種種佛事，故
知其已隔二三十年也。否則、此淨名長者必非前品寶積所將五百長者子之一也。二
、因列淨名示疾之方便，諸弟子及諸菩薩遂倒敘往者遇維摩詰之事，其所經歷必非
少時，故知相距之年必久。
<段/>【紀】　　自此而後，從理即而入名字即（賅事想言）。
<丁>丁二　歎德</丁>
<戊>戊一　歎根本德</戊>
<段/><偈>　已曾供養無量諸佛，深殖善本。得無生忍，辯才無礙，遊戲神通，逮諸總持，獲
無所畏降魔勞怨，入深法門，善於智度，通達方便，大願成就，明了眾生心之所趣，
<頁 id="11p766"/>
又能分別諸根利鈍，久於佛道心已純淑決定大乘。諸有所作能善思量，住佛威儀，心
大如海。諸佛咨嗟，弟子、釋、梵、世主所敬。</偈>
<段/>【釋】　　夫淨名者，乃吾人本淨之真性，即為正因佛性，無量諸佛皆從流出。然而
真如內熏，須藉佛法僧寶外熏之緣，以為開發，起深厚心，向佛法僧，隨順修習淨
善之法，資益真如佛性，故云已曾供養無量諸佛、深殖善本。此之二句，實為根本
諸德之本。昧者空念佛名，妄想法性，靜坐鬼窟裏作活計謂是工夫，貪戀神識上弄
光影執為本心，唯是落空亡外道與平地自囚之類。不知宏護三寶，溥利群生，興法
供養及財供養，修敬福田與悲福田，乃能深殖善根，開顯德本，福備智圓成無上覺
。淨名供養諸佛，深殖善本，於是得無生忍，得無礙辯，得神通，得總持，得無畏
，得智度，得通達方便，得成就大願，得他心智，得宿命智，得決定大乘；結歸諸
有所作能善思量，住佛威儀，心大如海。故為諸佛之所咨嗟，弟子、釋、梵、世主
之所恭敬。此自利也。
<頁 id="11p767"/>
<段/>【紀】　　此章、供養諸佛、深殖善本二句：是為智、福兼修，智福二者即諸佛種性
。辯才無礙句：謂於一義顯無量義，攝無量義為一義。逮諸總持句：謂收藏諸法，
不令散失也。
<戊>戊二　歎方便德</戊>
<段/><偈>　欲度人故，以善方便居毗耶離。資財無量攝諸貧民；奉戒清淨攝諸毀禁；以忍調
行攝諸恚怒；以大精進攝諸懈怠；一心禪寂攝諸亂意；以決定慧攝諸無智。雖為白衣
，奉持沙門清淨律行；雖處居家，不著三界；示有妻子，常修梵行；現有眷屬，常樂
遠離；雖服寶飾而以相好嚴身；雖復飲食而以禪悅為昧。若至博奕、戲處輒以度人；
受諸異道不毀正信；雖明世典常樂佛法；一切見敬，為供養中最；執持正法，攝諸長
幼。一切治生諧偶，雖獲俗利不以喜悅；遊諸四衢饒益眾生；入治正法救護一切；入
講論處導以大乘；入諸學堂誘開童蒙。入諸淫舍示欲之過；入諸酒肆能立其志。若在
長者、長者中尊，為說勝法；若在居士、居士中尊，斷其貪著；若在剎利、剎利中尊
<頁 id="11p768"/>
，教以忍辱；若在波羅門、波羅門中尊，除其我慢；若在大臣、大臣中尊，教以正法
；若在王子、王子中尊，示以忠孝；若在內官、內官中尊，化正宮女；若在庶民、庶
民中尊，令興福力；若在梵天、梵天中尊，誨以勝慧；若在帝釋、帝釋中尊，示現無
常；若在護世、護世中尊，護諸眾生。長者維摩詰以如是等無量方便，饒益眾生。</偈>
<段/>【釋】　　欲度人故，以善方便居毗耶離，此轉上起下者。維摩詰既已成就如此大菩
薩功德，為何居毗耶離與塵俗無異耶？答曰：此以善方便度人耳。然則其度人之善
方便又為何等耶？答曰：以六度度六蔽，一也。示有六種俗欲而常修戒、定、慧無
漏之法，二也。示同四種邪行，度人自守咸軌於正。雖為一切人所恭敬供養奉為最
上，而能不生驕慢，執持正法攝諸長幼，三也。雖現身為實業家、交際家、法律家
、政治家、演說家、教育家，而能隨處開導饒益救護，四也。入縱欲之淫舍而能示
其過，入亂性之酒肆而能立其志，則令淫欲、沉湎之徒見之，亦能發心趨道不以為
難。不然、彼淫湎者，將執酒色為天性，謂離欲清淨者，徒因藏身深山幽林，不見
<頁 id="11p769"/>
可欲而心不亂焉耳，非真有離欲清淨之人也。上來述其示居毗耶離和光同塵之方便
，其下隨類現尊貴身以為主導，則又無間人天。人道有其八應，天道有其三應，近
於觀音三十二應，可謂不出毗耶離而形充宇宙者也。故曰以如是等無量方便饒益眾
生。此就利他以言。從自利言，則如來藏不變隨緣，心佛眾生三無差別，乃理即菩
提薩埵也。
<段/>剎利、此云地主，乃印度四姓中貴族。婆羅門、此云梵志，乃印度四姓中教徒
。釋提桓因、此云能天主，華梵簡稱合云帝釋，即上帝也。護世、有四天王：東方
持國，南方增長，西方廣目，北方多聞。受上帝命護持人世，故名護世。
<段/>【紀】　　此章、博奕戲處句：謂博奕者，惟耽博奕，他非所知，故必入化度，令知
尚有佛法。帝釋、為忉利天（欲界第二天）帝。護世、謂四天王，受天帝命，護諸
行法眾生。以如是等無量方便饒益眾生句：顯維摩詰心中，自與常人「不見可欲使
心不亂」之心量不同。雖入淨穢之場，原無絲毫淨穢之相。以所見眾生淨穢之相，
<頁 id="11p770"/>
固是心作；能見眾生淨穢之心，亦是心造──如楞嚴云：自心取自心。本非外來起
於妄念，能自離念而救度眾生──如金剛云：滅度無量無邊無數眾生已，實無一眾
生得滅度者──，則自得方便、獲大饒益耳。
<丙>丙二　因維摩詰示疾而興教化</丙>
<丁>丁一　觀身發心</丁>
<段/><偈>　其以方便現身有疾，以其疾故，國王、大臣、長者、居士、婆羅門等，及諸王子
並餘官屬無數千人，皆往問疾。其往者，維摩詰因以身疾廣為說法。『諸仁者！是身
無常、無強、無力、無堅，速朽之法，不可信也。為苦、為惱，眾病所集。諸仁者！
如此身，明智者所不怙。是身如聚沫，不可撮摩；是身如泡，不得久立；是身如燄，
從渴愛生；是身如芭蕉，中無有堅；是身如幻，從顛倒起；是身如夢，為虛妄見；是
身如影，從業緣現；是身如響，屬諸因緣；是身如浮雲，須臾變滅；是身如電，念念
不住。是身無主為如地，是身無我為如火，是身無壽為如風，是身無人為如水。是身
<頁 id="11p771"/>
不實，四大為家；是身為空，離我我所；是身無知，如草木瓦礫；是身無作，風力所
轉。是身不淨，穢惡充滿；是身為虛偽，雖假以澡浴、衣食必歸磨滅。是身為災，百
一病惱；是身如丘井，為老所逼；是身無定，為要當死。是身如毒蛇、如怨賊、如空
聚，陰、界、諸入所共合成。</偈>
<段/><偈>　諸仁者！此可患厭，當樂佛身。所以者何？佛身者，即法身也。從無量功德、智
慧生；從戒、定、慧、解脫、解脫知見生；從慈、悲、喜、捨生；從佈施、持戒、忍
辱、柔和、勤行精進、禪定、解脫、三昧、多聞、智慧諸波羅密生；從方便生；從六
通生；從三明生；從三十七道品生；從止觀生；從十力、四無所畏、十八不共法生；
從斷一切不善法、集一切善法生；從真實生；從不放逸生；從如是無量清淨法生如來
身。諸仁者！欲得佛身、斷一切眾生病者，當發阿耨多羅三藐三菩提心』。如是長者
維摩詰、為諸問疾者如應說法，令無數千人皆發阿耨多羅三藐三菩提心。</偈>
<段/>【釋】　　本文之科判如下：
<頁 id="11p772"/>
<圖 f="images/07-0772.png"/>
<圖文字>
　　　　　　　　　　　　　　　　　　　　　┌觀自身
　　　　　　　　　┌大眾問疾　┌分別觀身─┤
　　　　觀身發心─┤因疾說法─┤　　　　　└觀他身
　　　　　　　　　└聞法發心　└勸導發心
</圖文字>
<段/>世間眾生，因不覺妄動而有病，淨名菩薩以大悲方便而示疾。非眾生病，如來
無施教之功，眾生無自行之果。緣菩薩疾，法界有應機之教，菩薩有利他之行。若
不覺妄動之病滅，則大悲方便之疾除；若大悲方便之疾起，則不覺妄動之病轉。感
應道交，內外熏通，故以維摩詰疾，而國王、大臣、長者、居士、婆羅門、及王子
、官屬等無數千人，雲集興問。淨名於是乃令人人以彼有病之身，推之人人自己之
身。先觀身是無常、苦惱之聚，無足依恃，遂說十喻、以明人人自身無常及苦之理
。立比量云；身是無常；不久立故；諸不久立者皆無常，如泡。餘之九喻，例推可
知。
<段/>問曰：何以知身是眾苦之聚也？答曰：以身乍生，即為老與病死所依，呼吸無
<頁 id="11p773"/>
常，甚為危迫，故知是苦。問曰：何以知身是無常耶？答曰：此身血肉業風所持，
如吹水沫聚為一團，不可撮摩，撮摩即散，故知是無常也──初因無明業識為中心
力，遂攬父精母血凝為自體──。問曰：不然，身有個形體故。答曰：身根色狀業
力暫現，猶如漚泡不得久立，故知是無常也。問曰：不然，身長時存在故。答曰：
渴愛所注，相似相續。如彼燈燄從油炷生，油乾炷燼，燄續則斷；渴消愛歇，亦復
如是，故知是無常也。問曰：不然，身有自體相故。答曰：層疊纏裹，恍似有實，
然同芭蕉中空無堅，故知是無常也。問曰：不然，身體本常一故。答曰：本無常一
，顛倒故見。如觀眩人幻無為有，故知是無常也。問曰：不然，身明了現前故。答
曰：雖有身相，如在夢中，見自見他，皆是虛妄，故知是無常也。問曰：不然，身
體是真實故。答曰：由三世業集四大緣，在心鏡中現身如影，故知是無常也。問曰
：不然，身本自然有故。答曰：業識為因，名色為緣，身依起滅，如聲之響，故知
是無常也。問曰：不然，身個形自存故。答曰：業緣牽合，時變時滅，猶如浮雲倏
<頁 id="11p774"/>
然有無，故知是無常也。問曰：不然，身有形現存故。答曰：眾緣集起，纔起即滅
，如閃電光剎那不住，故知是無常也。能見此身現前剎那、剎那變滅不住，則無常
觀成矣。
<段/>下有八喻，觀身無我。問曰：身是無常與苦，此義不然。身有生命，有自在力
，主宰環境，造作受用，何得比同影、響、雲、電、無我無生之物？答曰：不然，
身體如地，非能自主。身心如火，豈為吾我？身之業用，動作如風，何來性命？身
之生死，流轉如水，安有魂靈？四大假合，寧有真實？當體全空，何我何物？如草
木瓦礫無知，故如地無主。為風力所轉無作，故如風無壽。此身無我，故無常、苦
、空也。
<段/>以下六句，合觀不淨及苦。蓋苦與不淨是事，而無常、無我是理。雖悟無常、
無我之理，觀身是苦，而習慣自然已成常事，貪玩色身深生愛著，然此實唯互相誑
騙而自欺其明耳。何則？涕、淚、屎、尿、痰、唾、汗、垢，凡所流溢無非不淨，
<頁 id="11p775"/>
足知全身穢污充滿，外包薄皮，偽現形容。雖復澡浴香潔、鮮衣美食，病與老死輒
相凌逼，凡是又誰不曾身歷目擊者哉！顧猶貪玩愛著，非自欺欺人而何？故此身實
為毒蛇、猛獸、怨賊、惡鬼所聚之曠野，處此甚可怖畏，甚可憂患，甚可厭惡。此
為觀自身竟，即無常、苦、空無我、不淨四枯念處也。
<段/>一切可樂皆自身起，身既如是，除此身外復有何者以為樂耶？使更無堪樂者，
雖悟此身無常、苦、空無我、不淨，不唯無可除卻，除卻亦何所得，則翻不如不知
此為愈也。答曰：不然，有佛清淨法身甚是可樂。所以者何？以從無量功德智慧生
故，從五分無漏法生故，從四無量心生故，從六波羅密生故，從方便、神通生故，
從道品、止觀生故，從佛果不共力生故，從斷智二德生故，從真實嚴重生故，故當
欣樂。此為觀佛身竟，即常、樂、我、淨四榮念處也。
<段/>釋尊昔於雙林之間現般涅槃，林之八樹變現四枯、四榮之相，以表四枯、四榮
之間為大涅槃。六凡執世間法為常、樂、我、淨，固迷大涅槃，二乘執一切法為無
<頁 id="11p776"/>
常、苦、空無我、不淨，亦迷大涅槃。而大涅槃實亦不離四枯、四榮，四枯四榮全
即大涅槃也。大涅槃性如是，本不生菩提心亦復如是。故淨名令分別觀身相為剴切
而顯發真心也。
<段/>雖然、此身既不足依，縱有佛身可樂，亦與吾今有何交涉？答曰：不然，吾人
自心本真如性，亦即佛心本真如性；而此心真如性，本非是人亦非是佛，然具能起
諸佛、眾生一切因果業報依正染淨之事。心迷性違，無明妄動，遂成吾人可患身世
。心悟性順，圓覺真淨，遂成如來可樂法身。今且能迷之、違之而成此可患身世，
夫甯不能悟之、順之而成佛可樂之法身也哉！亦在當人悟本心性，自覺佛性本具，
發無上正等正覺心，學佛修習無量清淨之法焉耳。然佛清淨法身，圓明真常，離名
絕相，隨九法界眾生淨善根緣，以本因地中大悲行願，故現諸差別福智身士。是以
得佛身現，須淨眾生善根緣力；欲得眾生緣力，須斷一切眾生煩惱生死之病，非由
自求解脫之所能得。必焉發大乘心，普遍種植、發生、長養、成熟一切眾生善根德
<頁 id="11p777"/>
本，乃能得之。故曰：誠欲斷一切眾生病、得佛身者，當發無上菩提心也。此為勸
導發心竟。
<段/>夫維摩詰既因身疾，當前指點，深切著明，如應解說。彼問疾之無數千人，遂
皆發無上正等正覺心。此為聞法發心竟。
<段/>然此經是修取淨佛國土法門，故專從利他一方面，示為維摩詰度人發心耳。須
知此經即俗而真，即事而理，非所謂從假入空以自度，再從空出假以度他，然後自
度度他入中道者。此圓頓門，一時同具，即利他而自利。故從自利言之，則淨名自
發菩提心，猶善財初遇文殊耳。
<圖 f="images/07-0777.png"/>
<圖文字>
　　　　　　　　　　　　┌─透視障礙
　　　　　　　┌─天眼─┼─明矚微遠　　　　　　　┌─身能飛行如鳥無礙
　　　　　　　│　　　　├─能見未來　　　　　┌─┼─移遠令近不往而到
　　　　　　　│　　　　└─遍觀諸趣　　　　　│　├─此沒彼出彼沒此出
<頁 id="11p778"/>
　　　　　　　├─天耳─聞 聲　無 礙┌─到達─┘　└─一念能至十方世界
　　　　六通─┼─他心─知他心事無礙│　　　　┌─小大互變
　　　　　　　├─宿命─知過去事無礙│　　　　├─一多互變
　　　　　　　├─神境───────┼─轉變─┼─彼此互變
　　　　　　　│　　　　　　　　　　│　　　　└─有無互變
　　　　　　　│　　　　　　　　　　│　　　　　　　　　┌─應機不測
　　　　　　　│　　　　　　　　　　└─應化──────┤
　　　　　　　└─漏盡─自能漏盡遍知一切眾生漏盡不盡　　└─化現無方
</圖文字>
<圖 f="images/07-0778.png"/>
<圖文字>
　　　　　　　┌─天眼　　　　　┌─菩薩明─般若
　　　　三明─┼─宿命　　　又─┼─如來明─佛德
　　　　　　　└─漏盡　　　　　└─無明明─法空
</圖文字>
<頁 id="11p779"/>
<圖 f="images/07-0779.png"/>
<圖文字>
　　　　　　　　　　　　　　　　　　┌─觀身不淨
　　　　　　　　　　┌─四　念　處─┼─觀受是苦
　　　　　　　　　　│　　　　　　　├─觀心無常
　　　　　　　　　　│　　　　　　　└─觀法無我
　　　　　　　　　　│　　　　　　　┌─未生惡令不生
　　　　　　　　　　├─四　正　勤─┼─已生惡令滅
　　　　　　　　　　│　　　　　　　├─未生善令生
　　　　　　　　　　│　　　　　　　└─已生善令長
　　　　　　　　　　│　　　　　　　┌─欲
　　　　　　　　　　├─四如　意足─┼─念
　　　　　　　　　　│　　　　　　　├─進
<頁 id="11p780"/>
　　　　　　　　　　│　　　　　　　└─慧┌─信
　　　　三十七道品─┼─五　　　根─┐　　├─進
　　　　　　　　　　│　　　　　　　├──┼─念┌─念　　　┌─正見
　　　　　　　　　　├─五　　　力─┘　　├─定├─擇　　　├─正思
　　　　　　　　　　│　　　　　　　　　　└─慧├─進　　　├─正語
　　　　　　　　　　├─七　覺　支───────┼─喜　　┌┼─正業
　　　　　　　　　　│　　　　　　　　　　　　　├─輕安　│├─正命
　　　　　　　　　　│　　　　　　　　　　　　　├─定　　│├─正進
　　　　　　　　　　│　　　　　　　　　　　　　└─捨　　│├─正念
　　　　　　　　　　└─八聖道──────────────┘└─正定
</圖文字>
<圖 f="images/07-0780.png"/>
<圖文字>
　　　　　　　　　┌─因果　　　　　　　　　┌─發一切智心堅固…………解脫
　　　　　　　　　├─業　　　　　　　　　　├─不捨眾生大慈……………救苦
<頁 id="11p781"/>
　　　　　　　　　├─定　　　　　　　　　　├─具足大悲……………………觀
　　　　　　　　　├─根　　　　　　　　　　├─信一切佛法精進……………忍
　　　　佛果十力─┼─欲　　　　　因地十力─┼─思行禪定……………………智
　　　　　　　　　├─界　　　　　　　　　　├─除二邊智慧…………………斷
　　　　　　　　　├─至處　　　　　　　　　├─成熟眾生……………………聞
　　　　　　　　　├─宿命　　　　　　　　　├─觀法實相……………………願
　　　　　　　　　├─天眼　　　　　　　　　├─入三解脫…………………圓滿
　　　　　　　　　└─漏盡　　　　　　　　　└─無礙智………………………愛
</圖文字>
<圖 f="images/07-0781.png"/>
<圖文字>
　　　　　　　　┌─總持……………一切智─┐
　　　　四無畏─┼─知根………………漏盡─┼─果地
　　　　　　　　├─決疑……………說障道─┤
　　　　　　　　└─答報…………說苦盡道─┘
</圖文字>
<頁 id="11p782"/>
<圖 f="images/07-0782.png"/>
<圖文字>
　　　　　　　　　　┌─三業無失
　　　　　　　　　　│　　　　　　　┌─無不定心
　　　　　　　　　　├─無　三　心─┼─無 異 想　┌─欲
　　　　　　　　　　│　　　　　　　└─無不知捨　├─念
　　　　十八不共法─┼─六　無　減────────┼─精進
　　　　　　　　　　│　　　　　　　　　　　　　　├─智慧
　　　　　　　　　　├─三業隨智慧行　　　　　　　├─解脫
　　　　　　　　　　│　　　　　　　　　　　　　　└─解脫知見
　　　　　　　　　　└─知三世無礙
</圖文字>
<段/>【紀】　　此章、淨名因疾說法，不出四諦法門。是身無常下、先說分別觀自身，厭
苦、斷集；觀四念處，知五陰、諸入所共合成。此可厭惡、當樂佛身下，次觀佛身
，慕滅、修道。明法身從無量功德智慧生，乃至五分無漏法，四無量心－－梵天亦
修此而量不同，僅能遍一世界，聖則隨分修習──，六波羅密，六通──本心無礙
，是謂神通──、三明，三十七道品──小乘亦有生滅道品，對治煩惱而起者，此
則為平等法性，菩提煩惱皆同──，十力、四無畏、十八不共法、從如是無量清淨
善法所生。在眾生身中，觀苦、不淨──即是事觀──，無常、無我──即是理觀
<頁 id="11p783"/>
──，如來涅槃四德中、即常、樂、我、淨耳。從業緣現句：吾人當知業為過去身
中未斷之貪、愛、生因，與夫父母、四大之性緣相合，便現此身。設有因無緣、或
有緣無因，皆不能生此身也。百一病惱句：人身有四大痛苦，苦即惱義。地、水、
火、風各有百一病惱，共為四百四病惱。
<丁>丁二　從心起行</丁>
<戊>戊一　直心正念真如</戊>
<段/>【紀】　　此章、通攝弟子、菩薩二品。直心正念真如，即迴事向理，不立一法，以
法皆事故。一起法見、佛見，便違真如本體也。
<己>己一　弟子品</己>
<段/>【釋】　　夫「聞法發心」之後，繼之以「從心起行」者，全心成行，全行成心，三
心總攝眾行，眾行集顯三心，雖復三心一行中發，眾行一心中修，然亦不廢前後層
次，秩焉無紊，成厥條貫。初由勝解開發覺心，雖復遍修眾行、廣歷萬法，而唯念
<頁 id="11p784"/>
念求證真如法性。確立不拔，直往無前，把持要津，截斷凡聖，慧劍揮空，佛魔齊
斬，是所謂實際理地不留一塵者。迨夫離念相應，觸證真如，顯如實空即是如實不
空，淨德深淳充周法界。由不可思議之熏起不可思議之變，妙用繁興，靡從軌則。
雖然，未應勝善獨居，還得昏蒙兼濟；盡而不盡，寓之無竟，大悲方便等虛空界，
利樂眾生窮未來際。故由直心進乎深心，遂終之以大悲心也。夫不可思議解脫之妙
行，即俗而真，即真而俗；即事而理，即理而事；即自而他──自即菩薩，他即眾
生，自即箇人，他即社會──，即他而自；即人而境，即境而人；即色而心，即心
而色；即因而果，即果而因。然此經標佛國為宗，歸宗有在，故專從化他一面以明
之。夫淨名者，即是真如實相，亦即直心正念真如。從本以來，唯是一心，名之真
如。無真如名，非可修相，非可證相，擬心即錯，起念斯乖；小乘之真慧所不能到
，大士之俗智亦不能契。故聲聞魁首、菩薩班頭，均被彈訶也。而先之以弟子品者
，從信滿發心，經十住行，多修定慧，近於二乘，第知而不滯、過而不留耳。觀善
<頁 id="11p785"/>
財十住、十行間所參多比丘者，可知之矣。故佛國品師資感應，染淨隱現，從不可
思議心湧不可思議境，觀不可思議境發不可思議心，依不可思議心起不可思議教，
聞不可思議教得不可思議益。諸佛華嚴初成正覺，於海印三昧中一念炳現微塵剎土
、十世古今，頓從佛地詮顯歷劫修行諸菩薩法是也。次、方便品兼談小乘之法，示
疾說法，開發勝心，猶佛華嚴入法界品，祇園會上已有舍利弗等聲聞僧眾。文殊師
利遊化，意同淨名示疾，善財乃因之發心也。此弟子品，淨名彈訶舍利弗等，正猶
善財參學德雲等耳。華嚴以策進行人至於佛地為宗，故就他之益自者以明。此經以
攝受眾生淨乎佛國為宗，故就自之益他者以明。宗本無本，遇緣即宗；建宗有殊，
行法斯異；行法雖異，程序同也。
<品>弟子品第三</品>
<段/>【釋】　　師資禮道，不違世間。師視資如弟，以兄自居；資事師如父，以子自處；
相影合稱，故名弟子。然如來為三界大師、四生慈父，孰非弟子、而獨標名聲聞眾
<頁 id="11p786"/>
者何哉？蓋釋尊忍土之教法，雖復從大施小，迴小成大，而化儀則存乎聲聞。捨家 
從佛，為法眷屬，住持三寶，宏範三界，從聞生解，事事資承，弟子之儀，事理圓
足。不同俗人雖信佛而在家奉事君親，大士雖契佛而隨處遊化世間。故弟子之名義
，有廣有狹：廣雖遍及一切，狹則專屬聲聞。又依大乘經之廣義，皆稱佛子；此依
小乘經以稱為弟子，故專指聲聞也。然此應名弟子述昔被呵斥因緣辭不堪往維摩詰
問疾品，今略之、故但標名弟子品第三也。
<庚>庚一　淨名運悲感慈</庚>
<段/><偈>　爾時、長者維摩詰，自念：寢疾於床，世尊大慈，甯不垂愍？</偈>
<段/>【釋】　現疾運悲，回果向因；興念佛慈，回因向果。寢床、即證真如法性。智悲
同現，體用圓彰，如首楞嚴經所說上同十方諸佛慈力，下同六道眾生悲仰者是也。
此本屬文殊領眾入室後，從甚深慈悲之根本心集諸善法者；佛是具足眾善法者，故
念佛心為深心也。而此弟子、菩薩二品，則從佛應感邊，倒顯淨名已曾歷空一切人
<頁 id="11p787"/>
法證入法性，非根本智、究竟智之文殊師利不足與之對揚。從甚深不可思議心，興
甚深不可思議化，故諸弟子、菩薩咸言不堪。此為淨名邊之能感，此一感念，直貫
至經宗分之終。下為佛邊赴感之應：未入室、猶是應非所感，此猶未登地前，雖感
佛應、尚同三乘應化，未見真身。入室後、雖感應相交而猶有隔，此猶佛應登地菩
薩，雖現他受用身，猶是菩薩所分見之佛身，未接真身。出室至於佛前，觀佛身、
取佛土，乃如佛華嚴經普賢近在毗盧遮那佛前，居等覺地，為佛長子。感應之功，
方極親切。
<段/>【紀】　　此章、引如首楞嚴經所說，上同十方諸佛慈力句：正述淨名之所以仰慈也
。下同六道眾生悲仰句：正起淨名之所以示疾也。先因仰慈以示疾，次因示疾以運
悲，後因運悲而感慈。故曰：感應之功，方極親切。
<庚>庚二　弟子述緣辭往</庚>
<辛>辛一　舍利弗</辛>
<頁 id="11p788"/>
<段/><偈>　佛知其意，即告舍利弗：『汝行詣維摩詰問疾』！舍利弗白佛言：『世尊！我不
堪任詣彼問疾。所以者何？憶念我昔曾於林中宴坐樹下，時維摩詰來謂我言：「唯，
舍利弗！不必是坐為宴坐也。夫宴坐者，不於三界現身意、是為宴坐，不起滅定而現
諸威儀、是為宴坐，不捨道去而現凡夫事、是為宴坐，心不住內、亦不在外、是為宴
坐，於諸見不動而修行三十七品、是為宴坐，不斷煩惱而入涅槃、是為宴坐。若能如
是坐者，佛所印可」。時我、世尊！聞說是語，默然而止，不能加報，故我不任詣彼
問疾』。</偈>
<段/>【釋】　　舍利弗，於聲聞中智慧第一。
<段/>夫樹下宴坐，乃沙門之常法耳。然以宴坐為宴坐者，則亦以不宴坐為不宴坐。
對待既生，分別斯熾，雖至滅盡恆、不恆行心心所法得大歇息，迨夫起心應物，依
然事與真違。夫宴坐者，本無不坐，今亦無坐，坐不坐相了不可得，清淨本然，周
遍法界，豈必如此樹下之坐乃為宴坐？夫即事而真，則全真皆事，坐無坐相，烏有
<頁 id="11p789"/>
此身如枯木、心若死灰之宴坐相哉！坐即不坐，經行、翹立孰非坐哉！不坐即坐，
豈必捨定慧之道法，乃現穿衣、吃飯等凡夫之事哉？覓坐不坐相不可得，豈有坐則
攝心緣內，起則應外緣哉？身邊等見當體空寂，豈必斷諸見乃能修行道品哉？煩惱
之性即是涅槃，豈別有涅槃外與涅槃相對之煩惱，必斷滅之乃得入涅槃哉？如是之
坐即大涅槃，具足德用，佛所印可。舍利弗聞淨名之說而默然者，以其所說雖說無
說，舍利弗執法相不知其所說之謂何，故默然耳。
<段/>自行則在善邊策進精益，從智德明，故善財遇一善知識即得一法門也。化他則
向濁邊減少過患，從斷德明，故淨名遇一善知識即去一法執也。此一法之兩面觀也
，亦當體之中道觀也。一智一斷，一得一去，如稱兩頭，低昂時等。
<段/>【紀】　　舍利弗段中，不於三界現身意句：謂了身意之相本不可得故。不起滅定而
現諸威儀句：謂見諸法寂滅相，乃是真定，威儀亦本來寂滅故。
<辛>辛二　大目犍連</辛>
<頁 id="11p790"/>
<段/><偈>　佛告大目犍連：『汝行詣維摩詰問疾』！目連白佛言：『世尊！我不堪任詣彼問
疾。所以者何？憶念我昔入毗耶離大城，於里巷中為諸居士說法。時維摩詰來謂我言
：「唯，大目連！為白衣居士說法，不當如仁者所說。夫說法者，當如說法。法無眾
生，離眾生垢故；法無有我，離我垢故；法無壽命，離生死故；法無有人，前後際斷
故；法常寂然，滅諸相故；法離於相，無所緣故；法無名字，言語斷故；法無有說，
離覺觀故；法無形相，如虛空故；法無戲論，畢竟空故；法無我所，離我所故；法無
分別，離諸識故；法無有比。無相待故；法不屬因，不在緣故；法同法性，入諸法故
；法隨於如，無所隨故；法住實際，諸邊不動故；法無動搖，不依六塵故；法無去來
，常不住故。法順空，隨無相，應無作；法離好醜；法無增損；法無生滅；法無所歸
；法過眼、耳、鼻、舌、身、心；法無高下；法常住不動；法離一切觀行。唯！大目
連！法相如是，豈可說乎？夫說法者，無說、無示；其聽法者，無聞、無得。譬如幻
士為幻人說法，當建是意而為說法。當了眾生根有利鈍，善於知見無所罣礙，以大悲
<頁 id="11p791"/>
心讚於大乘，念報佛恩不斷三寶，然後說法」。維摩詰說是法時，八百居士發阿耨多
羅三藐三菩提心。我無此辯，是故不任詣彼問疾』。</偈>
<段/>【釋】　　目犍連，古婆羅門姓；名拘律陀，印度樹名。於聲聞中神通第一。
<段/>此經淨名所訶斥諸弟子及諸菩薩，其所行者皆佛之常法也。諸人輔佛化之常，
而淨名贊之以奇，奇而彌常，乃因是成佛法之大。此中目連為諸居士說法，亦依佛
之常式：先說施論，次說戒論，次說生天果報之論，次說樂論，次說果報過患之論
，次說離世間論，次說涅槃功德。而未觀察聽法之眾是何根性，貿然為說人天業果
之法，轉令起執人、我、眾生、壽命之相，障其大乘善根，不能發心。故淨名乃直
從第七涅槃功德而說。所謂如法而說，即如涅槃法性而說是也。法性離言，故無可
說，無說而說，同於幻化。不執軌式，不存知見，隨根利鈍說無罣礙；大悲心故，
讚歎大乘，令彼聞佛功德增長善信；廣設方便，興建三寶，以是因緣乃可說法。案
：此即是以四悉檀故佛乃說法也。夫大乘者具一切乘，人天之機隨得人天之益，二
<頁 id="11p792"/>
乘之機隨得二乘之益，大乘之機即可因之得入大乘，故八百居士聞之即發生大乘心
也。夫此豈拘執資格、牽制形儀者，規規然謂塵俗之士唯人天之法是宜者所能逮哉
！夫所謂即俗而真者，見乎茲矣！
<段/>【紀】　　大目犍連段中，當了眾生根有利鈍句：謂不為已知見所障礙，隨順而說。
以大悲讚於大乘等三句：謂當如法而說──如真如法而說，了平等性，不取諸相，
不生差別，是為真善說法。
<辛>辛三　迦葉</辛>
<段/><偈>　佛告大迦葉：『汝行詣維摩詰問疾』！迦葉白佛言：『世尊！我不堪任詣彼問疾
。所以者何？憶念我昔於貧里而行乞，時維摩詰來謂我言：「唯！大迦葉！有慈悲心
而不能普，捨豪富，從貧乞。迦葉！住平等法，應次行乞食；為不食故，應行乞食；
為壞和合相故，應取摶食；為不受故，應受彼食。以空聚想，入於聚落；所見色與盲
等，所聞聲與響等，所嗅香與風等，所食味不分別，受諸觸如智證，如諸法如幻相─
<頁 id="11p793"/>
─無自性，無他性，本自不然，今則無滅。迦葉！若能不捨八邪入八解脫，以邪相入
正法，以一食施一切──供養諸佛及眾賢聖，然後可食。如是食者，非有煩惱、非離
煩惱，非入定意、非起定意，非住世間、非住涅槃。其有施者，無大福、無小福，不
為益、不為損，是為正入佛道、不依聲聞。迦葉！若如是食，為不空食人之施也」。
時我，世尊！聞說是語，得未曾有，即於一切菩薩深起敬心。復作是念：斯有家名，
辯才智慧乃能如是，其誰不發阿耨多羅三藐三菩提心。我從是來，不復勸人以聲聞、
辟支佛行，是故不任詣彼問疾』。</偈>
<段/>【釋】　　迦葉亦古婆羅門姓，於聲聞中精進第一。
<段/>夫阿羅漢已得無生，證身命空，何資摶食？徒以助行佛化，應受供養，為世福
田，利益人天而已。夫然，故大迦葉悲心獨重，憫諸貧苦之輩，夙無福因，今無福
果。如今生不種福因，來世仍無福果，乃多從之乞食使獲成福因也。然迦葉之應供
自居，貧苦是乞，見法高下，存心取捨，甚矣其違於平等實相也，故來淨名之訶。
<頁 id="11p794"/>
夫以平等如應乞食，乞食即非乞食，六塵即非六塵，邪正多少即非邪正多少，聖凡
染淨即非聖凡染淨，福無大小，人無損益，乃能如乞食之法，證乞食之性。如是乞
食，乃不空食人施。若夫稍有高下、取捨，即為毒器，豈成福田？迦葉從是敬重菩
薩，不復以小乘法化人，亦承認在家居士之能學佛也。
<圖 f="images/07-0794.png"/>
<圖文字>
　　　　　　　　┌─內有色相外觀色…┐
　　　　　　　　├─內無色相外觀色…│
　　　　　　　　├─淨背捨身作證……│
　　　　八解脫─┼─虛空處……………├─此即八背捨，成阿羅漢時轉成八解脫也
　　　　　　　　├─識無邊處…………│
　　　　　　　　├─無所有處…………│
　　　　　　　　├─非想非非想處……│
　　　　　　　　└─滅受想……………┘
</圖文字>
<圖 f="images/07-0795.png"/>
<圖文字>
　　　　　　　　┌─邪見　　　　　　　　　┌─地獄
　　　　　　　　├─邪思惟　　　　　　　　├─餓鬼
　　　　　　　　├─邪語　　　　　　　　　├─畜生
　　　　八　邪─┼─邪業　　　　　八　難─┼─盲聾瘖啞
　　　　　　　　├─邪命　　　　　　　　　├─世智辨聰
　　　　　　　　├─邪精進　　　　　　　　├─佛前佛後
　　　　　　　　├─邪念　　　　　　　　　├─北俱盧洲
　　　　　　　　└─邪定　　　　　　　　　└─無想天
</圖文字>
<頁 id="11p795"/>
<段/>【紀】　　迦葉段中，應次行乞食句：謂依佛制，次第行乞。佛制比丘行乞，必須挨
戶而乞，不越貧趨富，亦不避惡趨善。沿門托缽，缽滿即已，一視平等，俾修福田
。為不食故句：謂二乘人有云：滋養此身，備入涅槃，即為增相。以涅槃無增減，
與性相違，故應不食。本自不然句：謂本來無一切法生。無大福等四句：謂真如法
性本空，故無大、小、損、益。
<辛>辛四　須菩提</辛>
<段/><偈>　佛告須菩提：『汝行詣維摩詰問疾』！須菩提白佛言：『世尊！我不堪任詣彼問
<頁 id="11p796"/>
疾。所以者何？憶念我昔入其舍，從乞食。時維摩詰取我缽，盛滿飯，謂我言：「唯
！須菩提！若能於食等者諸法亦等，諸法等者於食亦等，如是行乞乃可取食。若須菩
提不斷淫怒癡、亦不與俱，不壞於身而隨一相，不滅癡愛起於解脫，以五逆相而得解
脫，亦不解不縛，不見四諦非不見諦，非得果非不得果，非凡夫非離凡夫法，非聖人
非不聖人，雖成就一切法而離諸法相，乃可取食。若須菩提不見佛、不聞法，彼外道
六師──富蘭那迦葉、末伽黎拘賒黎子、刪闇夜毗羅胝子、阿耆多翅舍欽婆羅、迦羅
鳩馱迦旃延、尼犍陀若提子等──是汝之師，因其出家，彼師所墮汝亦隨墮，乃可取
食。若須菩提入諸邪見、不到彼岸，住於八難不得無難，同於煩惱離清淨法。汝得無
諍三昧，一切眾生亦得是定；其施汝者不名福田，供養汝者墮三惡道；為與眾魔共一
手、作諸勞侶，汝與眾魔及諸塵勞等無有異，於一切眾生而有怨心，謗諸佛、毀於法
，不入眾數，終不得滅度：汝若如是，乃可取食」。時我、世尊！聞此茫然，不識是
何言，不知以何答。便置缽欲出其舍，維摩詰言：「唯！須菩提！取缽勿懼。於意云
<頁 id="11p797"/>
何？如來所作化人，若以是事詰，寧有懼不」？我言：「不也」。維摩詰言：「一切
諸法如幻化相，汝今不應有所懼也。所以者何？一切言說不離是相，至於智者不著文
字，故無所懼。何以故？文字性離，無有文字是則解脫，解脫相者、則諸法也」。維摩
詰說是法時，二百天子得法眼淨，故我不任詣彼問疾』。</偈>
<段/>【釋】　　須菩提，此云善現，或云善業，或云空生。於聲聞中解空第一。
<段/>須菩提雖解空第一，徒以定慧觀察如是，而於尋常日用之間，實未能息聖凡、
染淨、邪正、魔佛種種分別，不起執著。雖知一切眾生如幻，一切諸法如化，說時
雖悟，用時尚迷，故於文字言語之縛不得解脫。淨名能使解空第一之須菩提生大恐
懼，亦所謂住不可思議解脫菩薩，有大威力能為逼迫，龍象蹴踏非驢所堪者也！此
文所說，不外食與一切法平等義，一切法平等故，雖一切煩惱惡見、外道邪魔法，
皆與佛及汝阿羅漢無諍三昧無二無別可也。須菩提向為佛法、阿羅漢法縛其心，分
別執著凡外、邪魔之法，故聞之心驚也。在須菩提之意，此種種法其性雖等，然其
<頁 id="11p798"/>
體相、因果、功用不能平等，殊不知即法性是種種法，種種法即法性，彌滿清淨，
當處圓湛，豈離一切法外別有所謂法性者哉？故曰：解脫相者，即諸法也。
<圖 f="images/07-0798.png"/>
<圖文字>
　　　　一相──謂無相也
　　　　　　　　┌─殺父
　　　　　　　　├─殺母
　　　　五逆相─┼─殺阿羅漢
　　　　　　　　├─破和合僧
　　　　　　　　└─出佛身血
　　　　　　　　　┌─富蘭那迦葉…………迦葉是姓，名富蘭那，執空為極。
　　　　　　　　　├─末伽黎拘賒黎子……姓拘賒黎，名末伽黎，此云昧道，執自然見。
　　　　外師六道─┼─刪闇夜毗羅胝子……姓毗羅胝，名刪闍夜，此云正勝，執苦盡見。
　　　　　　　　　├─阿耆多翅舍欽婆羅…名阿耆多翅舍，別號為欽婆羅，極苦求脫。
　　　　　　　　　├─迦羅鳩馱迦旃延……姓迦旃延，名為剪髮，矯亂論者。
　　　　　　　　　└─尼犍陀若提子………尼犍陀、出家也，若提是母名也，執定命見。
<頁 id="11p799"/>
　　　　　　　　┌─地獄
　　　　三惡道─┼─餓鬼
　　　　　　　　└─畜生
</圖文字>

<段/>【紀】　　須菩提段中，入其舍，從乞食句：謂入淨名之室，向淨名行乞也。空生行
乞，專入富家。此與迦葉相反，迦葉專入貧里，意謂：貧人今世由不聞佛法，不見
比丘僧，三寶種斷，故受貧窮。向其行乞，使修福田，發起善根，令生正信。空生
意謂：今世富人，過去生中必具微少善根，受人間福。向其行乞，使補足福田，增
長善根，令不退墮。雖各執一義，但二俱遠平等法性耳。若能於食等者句：正破貧
富差別之相，淨名即於一食中開顯正智法性也。汝若如是乃可取食句：總結上義，
反顯雖證涅槃，應受共養。但當知本無自相，諸法皆空，乃解真空。──因時稱須
菩提善解空，故淨名對之說空。
<辛>辛五　富樓那彌多羅尼子</辛>
<段/><偈>　佛告富樓那彌多羅尼子：『汝行詣維摩詰問疾』！富樓那白佛言：『世尊！我不
<頁 id="11p800"/>
堪任詣彼問疾。所以者何？憶念我昔於大林中，在一樹下，為諸新學比丘說法。時維
摩詰來謂我言：「唯！富樓那！先當入定觀此人心，然後說法。無以穢食置於寶器，
當知是比丘心之所念，無以琉璃同彼水精，汝不能知眾生根源，無得發起以小乘法，
彼自無瘡勿傷之也。欲行大道，莫示小徑，無以大海內於牛跡，無以日光等彼螢火。
富樓那！此比丘久發大乘心，中忘此意，如何以小乘法而教導之？我觀小乘智慧微淺
，猶如盲人，不能分別一切眾生根之利鈍」。時維摩詰即入三昧，令此比丘自識宿命
，曾於五百佛所植眾德本，迴向阿耨多羅三藐三菩提，即時豁然還得本心。於是諸比
丘稽首禮維摩詰足。時維摩詰因為說法，於阿耨多羅三藐三菩提不復退轉。我念聲聞
不觀人根不應說法，是故不任詣彼問疾』。</偈>
<段/>【釋】　　富樓那彌多羅尼子，此云滿慈，帶父母名。聲聞眾中說法第一。
<段/>小乘聞佛聲教，得以悟入，遂執佛語為決定是，向人講說，不復觀機，遂將自
證小乘之法，為諸新學比丘講說。不知此新學比丘，久植大眾善根，故為淨名所彈
<頁 id="11p801"/>
斥也。
<段/>【紀】　　富樓那段中，無以穢食置於寶器，無以琉璃同彼水晶，無以大海內於牛跡
，無以日光等彼螢火數句，皆為所喻。意謂：見新學比丘，本具足大乘心，不應對
之說小乘法。即時谿然、還得本心二句：諸君亦當自念：我輩自性中有維摩詰，於
二六時中常使我輩覺悟，倘能豁然，亦還得淨心也。
<辛>辛六　摩訶迦旃延</辛>
<段/><偈>　佛告摩訶迦旃延：『汝行詣維摩詰問疾』！迦旃延白佛言：『世尊！我不堪任詣
彼問疾。所以者何？憶念昔者佛為諸比丘略說法要，我即於後敷演其義，謂無常義、
苦義、空義、無我義、寂滅義。時維摩詰來謂我言：「唯！迦旃延！無以生滅心行說
實相法。迦旃延！諸法畢竟不生不滅是無常義，五受陰洞達空無所起是苦義，諸法究
竟無所有是空義，於我無我而不二是無我義，法本不然今則無滅是寂滅義」。說是法
時，彼諸比丘心得解脫，故我不任詣彼問疾』。</偈>
<頁 id="11p802"/>
<段/>【釋】　　迦旃延，亦婆羅門姓，聲聞眾中論議第一
<段/>佛說法要，但舉無常、苦、空、無我、寂滅之名，迦旃延為解說其義。不知此
四念住、三法印之更有深義，徒將佛言局其小乘之見，豈稱佛意！故曰無以生滅心
行說實相法。蓋法實相，本無生滅，生滅心行見為生滅。譬云舟行岸移、雲駛月運
，正就所見行移、駛運指出岸月實不移運，故曰諸法畢竟不生不滅是無常義。猶云
岸月畢竟不移不運，是舟行岸移、雲駛月運義。說五陰逼迫苦，正明五陰本空無受
，實無苦樂。說諸法空，非謂有實有法可使成空，乃由研究諸法自性無有。以執我
故說為無我，正明所執之我不異無我，非教別執無我。諸法實相本無諸法，非今滅
之故名寂滅。諸比丘聞之心得解脫者，成阿羅漢果也。
<段/>【紀】　　迦旃延段中，生滅心行，即功用造作義。五受，凡五陰各有受義。我無我
，凡夫執著五陰法，和合假相為我義；小乘人證得無凡夫外道之我，為無我義。其
實於我無我而不二，是真菩薩通達無我法。
<頁 id="11p803"/>
<辛>辛七　阿那律</辛>
<段/><偈>　佛告阿那律：『汝行詣維摩詰問疾』！阿那律白佛言：『世尊！我不堪任詣彼問
疾。所以者何？憶念我昔於一處經行，時有梵王名曰嚴淨，與萬梵俱，放淨光明，來
詣我所，稽首作禮問我言：「幾何阿那律天眼所見」？我即答言：「仁者！吾見此釋
迦牟尼佛土三千大千世界，如觀掌中菴摩勒果」。時維摩詰來謂我言：「唯！阿那律
！天眼所見，為作相耶？無作相耶？假使作相，則與外道五通等；若無作相，即是無
為，不應有見」。世尊！我時默然。彼諸梵聞其言，得未曾有，即為作禮而問曰：「
世孰有真天眼者」？維摩詰言：「有佛世尊得真天眼，常在三昧，悉見諸佛國，不以
二相」。於是嚴淨梵王及其眷屬五百梵天，皆發阿耨多羅三藐三菩提心。禮維摩詰足
已，忽然不現。故我不任詣彼問疾』。</偈>
<段/>【釋】　　阿那律，此云如意，是佛族弟，佛弟子中天眼第一。
<段/>大阿羅漢天眼，多能見大千界，量同大自在天，然未若阿那律見如掌果之清晰
<頁 id="11p804"/>
耳。蓋阿羅漢天眼之見，類其大齊，本無異乎天神、天道，特言其量，故言第一。
實則見有限量，即有不見；不見即礙，礙非天眼。有相既周外道，無相則無所見，
阿那律將以何為天眼第一耶？惟佛即肉眼同時具五眼，見麤果色，見細業色，見色
性空，見色性德，見不見、色不色不二，故曰常在三昧悉見諸佛國不以二相見，如
是乃真為通非礙之天眼耳。淨名訶彈一切，又處處稱歎佛德者，在自行即直心正念
真如，在化他即念報佛恩、紹隆三寶，所謂不求人、天、聲聞、緣覺、權乘菩薩之
果，唯求無上正等正覺。用是真往無前，離諸委曲。
<段/>【紀】　　阿那律段中，菴摩勒果，如中土檳榔。
<辛>辛八　優波離</辛>
<段/><偈>　佛告優波離：『汝行詣維摩詰問疾』！優波離白佛言：『世尊！我不堪任詣彼問
疾。所以者何？憶念昔者，有二比丘犯律行，以為恥，不敢問佛，來問我言：「唯！
優波離！我等犯律，誠以為恥，不敢問佛，願解疑悔，得免斯咎」。我即為其如法解
<頁 id="11p805"/>
說。時維摩詰來謂我言：「唯！優波離！無重增此二比丘罪。當直除滅，勿擾其心。
所以者何？彼罪性不在內、不在外、不在中間。如佛所說：心垢故眾生垢，心淨故眾 
生淨。心亦不在內、不在外、不在中間，如其心然，罪垢亦然，諸法亦然，不出於如
。如優波離以心相得解脫時寧有垢不」？我言：「不也」。維摩詰言：「一切眾生心
相無垢，亦復如是。唯！優波離！妄想是垢，無妄想是淨；顛倒是垢，無顛倒是淨；
取我是垢，不取我是淨。優波離！一切法生滅不住，如幻、如電；諸法不相待，乃至
一念不住；諸法皆妄見，如夢、如燄、如水中月、如鏡中像，以妄想生。其知此者是
名奉律，其知此者是名善解」。於是二比丘言：「上智哉！是優波離所不能及，持律
之上而不能說」。我答言：「自捨如來，未有聲聞及菩薩能制其樂說之辯，其智慧明
達為若此也」。時二比丘疑悔即除，發阿耨多羅三藐三菩提心。作是願言：「令一切
眾生皆得是辯」。故我不任詣彼問疾』。</偈>
<段/>【釋】　　優波離，此云上首，持律第一。
<頁 id="11p806"/>
<段/>淨名彈訶佛諸弟子，多就其所得之第一法以施破斥。蓋其所得之第一法，即其
執見之所存也。解其所執，非壞其法，故就其法以顯其性。優波離持律第一，故犯
律比丘就而求決疑除悔之法，優波離必照律為之解說。則令犯者益見罪相，非疑己
永不復能修佛法，悔之無已，則疑佛律過嚴，悔出家耳，此則是重增其罪也。故謂
當直除滅，勿擾其心。此之二語，最為除罪滅障無上上義。罪非他物，擾濁心是。
不擾其心，心本清淨；諸法如故，罪性亦如。唯由妄想顛倒取著我人之相，斯即違
犯本清淨心，名犯戒垢。何者？一切法皆妄想所生，念念不住，是故念一切法皆名
犯戒。唯知是妄想生，一切不取，乃名善解佛律而奉持者。此顯金剛心地本清淨戒
，但能護持，即入佛位。故二比丘聞之，疑悔消而大心生也。
<段/>【紀】　　優波離段中，如法解說句：謂即如常制，說犯何戒，在何律（戒有具足、
方便二種；有比丘戒，比丘尼戒，菩薩戒之別），當如何懺悔；如不懺悔，得何惡
果也。罪性不在內三句：謂罪性本空，當觀察性空時，所犯亦當體直滅。例如殺人
<頁 id="11p807"/>
，世法、出世法中皆認為犯罪、犯罪之極重者。執梃與刃之手，及所執之梃與刃，
并被梃與刃所殺斃之人。試問：此犯罪戒，生於三者之何種？如謂生於能執梃刃之
手，是手便有罪垢性，則此手無論作何事業皆為罪垢──內。如謂生於所執之梃與
刃，是梃、刃又有罪垢性，則此梃、刃無論用作何用亦皆為罪垢──中間。如謂生
於所被殺斃之人──所謂刑律犯殺傷罪，特定客體為人；然殺甲與殺乙等，又不確
定──，是殺斃之人、便有罪垢性、應無論何種因緣皆為罪垢──外。此三際罪垢
之屬於相分者，即事分。至屬於見分中──即性分──之心境動念，則內決意，中
間著手，外亦復如是，無有罪垢性之所在。然則犯者，是之謂妄動；判罪垢者，亦
是妄判。不出於如句：謂見一切無有二相，無有變異相，一如無二如。如、即真如
也。以心相得解脫句：謂小乘證生空法性，雖為戒、定、慧──三無漏學──修成
，實則眾生心相本來無垢，皆由倒妄起，能離倒妄，則真解脫矣。倒即顛倒，為依
他起；妄即妄想，為遍計執。諸法不相待，分前後、彼此皆妄見。一念不住，微細
<頁 id="11p808"/>
生滅，正所謂剎那剎耶，念念生滅，而一剎那中，即有九百念生滅也。
<辛>辛九　羅睺羅</辛>
<段/><偈>　佛告羅睺羅：『汝行詣維摩詰問疾』！羅睺羅白佛言：『世尊！我不堪任詣彼問
疾。所以者何？憶念昔時、毗耶離諸長者子，來詣我所，稽首作禮問我言：「唯！羅
睺羅！汝佛之子，捨轉輪王位出家為道，其出家者有何等利」？我即如法為說出家功
德之利。時維摩詰來謂我言：「唯！羅睺羅！不應說出家功德之利。所以者何？無利
、無功德，是為出家。有為法者可說有利、有功德，夫出家者為無為法，無為法中無
利、無功德。羅睺羅！夫出家者，無彼、無此、亦無中間，離六十二見，處於涅槃，
智者所受，聖所行處，降伏眾魔；度五道，淨五眼，得五力，立五根；不惱於彼，離
眾雜惡，摧諸外道，超越假名，出於泥，無繫著，無我所，無所受，無擾亂，內懷喜
，護彼意，隨禪定，離眾過。若能如是，是真出家」。於是維摩詰語諸長者子：「汝
等於正法中心宜共出家！所以者何？佛世難值」。諸長者子言：「居士！我聞佛言，
<頁 id="11p809"/>
父母不聽，不得出家」。維摩詰言：「然，汝等便發阿耨多羅三藐三菩提心，是即出
家，是即具足」。爾時三十二長者子，皆發阿耨多羅三藐三菩提心，故我不任詣彼問
疾』。</偈>
<段/>【釋】　　羅睺羅，此云覆障，是佛之子，於聲聞中密行第一。
<段/>如法為說出家功德之利，即出家功德經之類。夫說出家功德，乃依一二悉檀令
生歆慕生善根耳。然有利根上智，則不喜此，或將因之轉生譏毀。謂以功德誘人出
家，諸出家者皆以貪功德故、貪私利故乃為出家，若宋儒有謂佛之徒皆因自私出家
者是。是則在法門既招人之謗，在本人又長己之貪，故淨名直赴第三、第四悉檀以
說之，而曰無利無功德名出家。此正猶菩提達摩答梁帝，謂「度僧造寺等並無功德
」，而曰「自性妙圓，體是空寂，如是功德，不向世求」者也。然赴前二悉檀與赴
後二悉檀，適機而赴，不存優劣。蓋真出家乃無功德之大功德，無利之大利耳。故
淨名既說出家無利、無功德，即說出家真實功德之利，勸令出家。父母未許，勸令
<頁 id="11p810"/>
發無上心即為出家，即為具戒。夫何等平易、何等活潑、何等坦蕩、何等自由哉？
此真不用一法繫人者也。
<段/>【紀】　　羅睺羅段中，不應說出家功德之利句：謂出家本無功德，功德本無自性故
。離六十二見句：謂六十二見皆為對待之法，依見惑顛倒起。五陰各具四陰──有
有、非有、亦有亦無，非有非無；四陰又各具三世──各成十二，合成六十；再加
根本有、無二見，總為六十二。得五力，立五根二句：謂能得信、進、念、定、慧
效力，其根便不易動搖。隨禪定四句：謂凡夫平時為五陰法所障，此所障者即便是
家，能離此障即是出家也。
<辛>辛十　阿難</辛>
<段/><偈>　佛告阿難：『汝行詣維摩詰問疾』！阿難白佛言：『世尊！我不堪任詣彼問疾。
所以者何？憶念昔時、世尊身小有疾，當用牛乳，我即持缽詣大婆羅門家門下立。時
維摩詰來謂我言：「唯！阿難！何為晨朝持缽住此」？我言：「居士！世尊身小有疾
<頁 id="11p811"/>
，當用牛乳，故來至此」。維摩詰言：「止！止！阿難！莫作是語。如來身者，金剛
之體，諸惡已斷，眾善普會，當有何疾，當有何惱？默往，阿難！勿謗如來。莫使異
人聞此麤言，無令大威德諸天及他方淨土諸來菩薩得聞斯語。阿難！轉輪聖王以少福
故，尚得無病，豈況如來無量福會、普勝者哉？行矣，阿難！勿使我等受斯恥也。外
道、梵志若聞此語，當作是念：何名為師？自疾不能救而能救諸疾人。可密速去，勿
使人聞。當知阿難！諸如來身即是法身，非思欲身；佛為世尊過於三界，佛身無漏諸
漏已盡，佛身無為不墮諸數，如此之身當有何疾」？時我、世尊！實懷慚愧，得無近
佛而謬聽耶。即聞空中聲曰：「阿難！如居士言。但為佛出五濁惡世，現行斯法，度
脫眾生。行矣，阿難！取乳勿慚」。世尊！維摩詰智慧辯才為若此也，是故不任詣彼
問疾』。</偈>
<段/>【釋】　　阿難，此云慶喜，是佛族弟，於聲聞中記聞第一。
<段/>夫佛身本無身相之可得，為應有緣生於人間，則亦如人常法，現行人世幻化之
<頁 id="11p812"/>
相。世人昧之，以為佛身實有其事，故淨名即從色身揭出法身、實報身，使人敬仰
。既令阿難自疑近佛謬聽，去其多聞之恃。又聞空聲說明佛應五濁惡世現為如是之
故，應機不同，示說非一。此文雖少，遍赴四悉檀緣。顯佛身無為不墮諸數者，第
一義也。讚佛福德生人善信，各為人也。破阿難之自恃記聞無謬，是對治也。五濁
惡世現行斯法，普為世也。
<段/>【紀】　　阿難段中，金剛之體句：謂如來身清淨法身，功德莊嚴，究竟一切堅固。
轉輪聖王：謂天人所修。人間亦有四，常指者，金輪王也。印度古傳說，常有之，
謂能率其大臣眷屬，飛行空中。梵志：為淨行義，即婆羅門也。修清淨行，雖不出
家，奉大梵天王，自謂此天所生者。非思欲身句：反顯三界眾生貪欲為本，思即無
明妄動，隨起貪欲故。不墮諸數句：謂佛性本無分別，超諸數量之外，自難以數目
分量表示，法身亦爾。五濁惡世句：謂劫濁、見濁、煩惱濁、眾生濁、命濁，皆能
令眾生昏亂不明淨，猶以泥沙投於清水也。
<頁 id="11p813"/>
<庚>庚三　總結弟子不任</庚>
<段/><偈>　如是五百大弟子，各各向佛說其本緣，稱述維摩詰所言，皆曰不任詣彼問疾。</偈>
<段/>【釋】　　夫十大弟子各居一特長，表十行之義也。十住、十行皆真如性，而初不壞
十住、十行之相。五百弟子通表眾行，眾行亦皆真如而又皆非真如，故皆不任詣彼
問疾。
<己>己二　菩薩品</己>
<品>菩薩品第四</品>
<段/>【釋】　　此品繼弟子品來者。弟子品歷十住、十行，至此品入十迴向也。奚以知此
品為十迴向也？佛華嚴經入法界品，善財所參十迴向位之善知識，皆大菩薩，其為
證一。十迴向位不出三種迴向：一者、迴因向果，亦名迴向無上菩提。二者、迴事
向理，亦名迴向真如法性。三者、迴自向他，亦名迴向法界眾生。今此彌勒一章，
泯其功行名位，即為迴因向果。光嚴一章，融其境界法相，即為迴事向理。持世一
<頁 id="11p814"/>
章，化其佛魔知見，即為迴自向他。善德一章，既迴善德之財施向法施，即為迴向
真如法性；分一分施會中最下乞人，即為迴向法界眾生；分一分供光明國土難勝如
來，即為回向無上菩提：乃一念中修三迴向者也。其為證二。
<段/>佛不即命妙德問疾，引令諸弟子、諸菩薩歷述前番遇維摩詰之因緣者，固將顯
維摩詰現居之德，使群情肸嚮而成其淨佛國土之行。亦反明維摩詰所曾經過之事，
具其直心正念真如，趨無上觀，修一切行而不取、證一切位而無著。蓋心直者言直
，在行己則有疑必決，在處人則無過不摧。維摩詰者、所以示修淨佛國行者之模範
者也。當仁不讓，見義勇為，禪宗古德，頗多其人。
<段/>【紀】　　此品，承上品入十迴向。通標三種迴向：一、迴向無上菩提，即迴因向果
，迴向佛果義。二、迴向真如法性，即迴事向理。所言事者，即是世、出世間種種
差別不同之法，皆以真如法性為理體義。三、迴向法界眾生，即迴自向他義。因此
菩薩，雖入大乘，尚未證得真如佛海，故應入此十迴向位耳。
<頁 id="11p815"/>
<庚>庚一　述緣辭赴</庚>
<辛>辛一　彌勒</辛>
<段/><偈>　於是、佛告彌勒菩薩：『汝行詣維摩詰問疾』！彌勒白佛言：『世尊！我不堪任
詣彼問疾。所以者何？憶念我昔、為兜率天王及其眷屬，說不退轉地之行。時維摩詰
來謂我言：「彌勒！世尊授仁者記，一生當得阿耨多羅三藐三菩提，為用何生得受記
乎？過去耶、未來耶、現在耶？若過去生，過去生已滅；若未來生，未來生未至；若
現在生，現在生無住。如佛所說：比丘！汝今即時亦生、亦老、亦滅。若以無生得受
記者，無生即是正位，於正位中亦無受記，亦無得阿耨多羅三藐三菩提。云何彌勒受
一生記乎？為從如生得受記耶？為從如滅得受記耶？若以如生得受記者，如無有生；
若以如滅得受記者，如無有滅。一切眾生皆如也，一切法亦如也，眾聖賢亦如也，至
於彌勒亦如也。若彌勒得受記者，一切眾生亦應受記。所以者何？夫如者，不二、不
異。若彌勒得阿耨多羅三藐三菩提者，一切眾生皆亦應得。所以者何？一切眾生即菩
<頁 id="11p816"/>
提相。若彌勒得滅度者，一切眾生亦當滅度。所以者何？諸佛知一切眾生畢竟寂滅即
涅槃相，不復更滅。是故彌勒！無以此法誘諸天子，實無發阿耨多羅三藐三菩提心者
，亦無退者。彌勒！當令此諸天子捨於分別菩提之見。所以者何？菩提者，不可以身
得，不可以心得。寂滅是菩提，滅諸相故；不觀是菩提，離諸緣故；不行是菩提，無
憶念故；斷是菩提，捨諸見故；離是菩提，離諸妄想故；障是菩提，障諸願故；不入
是菩提，無貪著故；順是菩提，順於如故；住是菩提，住法性故；至是菩提，至實際
故；不二是菩提，離意法故；等是菩提，等虛空故；無為是菩提，無生、住、滅故；
知是菩提，了眾生心行故；不會是菩提，諸入不會故；不合是菩提，離煩惱習故；無
處是菩提，無形色故；假名是菩提，名字空故；如化是菩提，無取捨故；無亂是菩提
，常自靜故；善寂是菩提，性清淨故；無取是菩提，離攀緣故；無異是菩提，諸法等
故；無比是菩提，無可喻故；微妙是菩提，諸法難知故」。世尊！維摩詰說是法時，
二百天子得無生法忍，故我不任詣彼問疾』。</偈>
<頁 id="11p817"/>
<段/>【釋】　　兜率、此云知足，屬欲界第四天。有內外院：外院天人，內院則為一生補
處之居。彌勒將為彼天內院之主，故彼天之外院天王、及其眷屬，先起欽慕，時從
聽法。不退轉地之行非一：一、信不退，在於初住。二、解不退，在於七住。三、
證不退，在於初地。四、念不退，在於八地。彌勒為兜率王所說，未知屬於何等。
證下文得無生法忍，亦俱通此四位，不如認為俱說此四種不退轉地之行也。授記、
是佛為他人決定將來之事者。佛之懸記，決定不易。佛嘗授彌勒記，人世從此身歿
，當生兜率內院為補處尊。時至，降生人世，即成無上正等正覺。此乃功行最大，
名位最高，為諸菩薩之所宗尚者也。然而執著必用如是工夫乃到如是境界，功行名
位不忘，則迷一切眾生本來是佛，將有高推聖地、埋沒己靈之弊。彌勒之說不退轉
行，必將謂須經若干劫、若干生死、若干行位乃至不退轉地；雖至不退轉地，望於
一生補處猶甚遙遠。怯弱凡夫，於是聞而望洋興歎，逡巡卻退。夫其所說者未嘗非
，而其弊可至於高壓群情，斷滅佛種。故淨名為法界眾生攘臂直前，大聲疾呼，亟
<頁 id="11p818"/>
從而救正之。何者？從凡夫至佛地──一切行位，皆依眾生生死煩惱之法而立。今
以真慧遍覓眾生生死煩惱之相了不可得，體性如如，即是菩提、涅槃；且無有眾生
生死煩惱，況有依此而立之菩薩行位哉？諸菩薩行位與眾生生死煩惱，一如無二如
，同即菩提、涅槃焉耳。故諸眾生本性，菩提、涅槃體自圓成，非由造作，不應說
諸行位，使於菩提生分別見，反障本菩提心。乃廣明佛菩提唯是即心自性菩提，二
百天子遂因之悟無生法忍。此所以先破其無生能受，次又破其無記可受，次明一切
眾生與彌勒，皆如如無異，次明一切眾生皆即是菩提、涅槃。不假栽修，無發無退
，發明自性菩提具足一切功德，則已靈與佛果齊貴，庶迴因向果，而初心人不致退
屈也。
<段/>【紀】　　彌勒段中，彌勒、亦稱一生補處，當來住世成佛者。為兜率天王及其眷屬
說不退轉之行二句：諸君讀至此處，或有懷疑，以其時彌勒、淨名尚在人間，如何
彌勒向天宮說法？淨名又於天宮相遇乎？不知其時天王等，每來人道中聽法。如天
<頁 id="11p819"/>
帝釋提桓因等，常隨釋尊聞法。且如各經流通分中，多舉天、人、阿修羅等，聞佛
所說，皆大歡喜，是其佐證。授記：即預言義。依法性言、生不可得，記更無有。
於正位中亦無授記句：謂不受一切法；通云正受，即真如法性──為一切佛法、心
法、眾生法之本體法性。一切眾生亦應受記句：謂平等同一法性故。不二不異者：
如俗所謂分不開，合不攏也。即菩提相句：謂即是一切清淨智慧功德妙用之相。即
涅槃相句：謂即是覓一切生死、煩惱、惡業、了不可得之相。實無發阿耨多羅三藐
三菩提心者二句：華嚴十地品，說一切位，亦云是空中鳥跡，但從依他性而說者；
楞伽經亦顯此理。寂滅是菩提句：謂法相當體常寂滅，則顯了不可得意，非滅體也
，故曰滅諸相故。不觀是菩提二句：謂妄立境界為所觀之緣，自生妄能覺觀之心。
如楞嚴「所妄既立，生汝妄能」義。障是菩提二句：謂一切俱捨，自無障礙。不入
是菩提二句：謂不起於念，自無愛取。住是菩提二句：謂常住不動，自無生滅。至
是菩提二句：謂實際為法之本體，諸法起滅，必從實際生，必從實際滅也。等是菩
<頁 id="11p820"/>
提二句：等謂約六根、五陰總相言，但種種皆非真如，故曰等虛空故。然以空相顯
真如，特喻其一分，實則非虛空非不虛空。不會是菩提二句：謂無所融會，自絕對
不二。不合是菩提二句：謂破諸和合，自不為業縛。微妙是菩提二句：謂第一義諦
不從相解，妙高峰頭惟在自證耳。
<辛>辛二　光嚴</辛>
<段/><偈>　佛告光嚴童子：『汝行詣維摩詰問疾』！光嚴白佛言：『世尊！我不堪任詣彼問
疾。所以者何？憶念我昔出毗耶離大城時，維摩詰方入城，我即為作禮而問言：「居
士從何所來」？答我言：「吾從道場來」。我問：「道場者何所是」？答曰：「直心
是道場，無虛假故；發行是道場，能辦事故；深心是道場，增益功德故；菩提心是道
場，無錯謬故；布施是道場，不望報故；持戒是道場，得願具故；忍辱是道場，於諸
眾生心無礙故；精進是道場，不懈怠故；禪定是道場，心調柔故；智慧是道場，現見
諸法故；慈是道場，等眾生故；悲是道場，忍疲苦故；喜是道場，悅樂法故；捨是道
<頁 id="11p821"/>
場，憎愛斷故；神通是道場，成就六通故；解脫是道場，能背捨故；方便是道場，教
化眾生故；四攝是道場，攝眾生故；多聞是道場，如聞行故；伏心是道場，正觀諸法
故；三十七品是道場，捨有法故；四諦是道場，不誑世間故；緣起是道場，無明乃至
老死皆無盡故；諸煩惱是道場，知如實故；眾生是道場，知無我故；一切法是道場，
知諸法空故；降魔是道場，不傾動故；三界是道場，無所趣故；師子吼是道場，無所
畏故；力、無畏、不共法是道場，無諸過故；三明是道場，無餘礙故；一念知一切法
是道場，成就一切智故。如是、善男子！菩薩若應諸波羅密教化眾生，諸有所作，舉
足下足當知皆從道場中來，住於佛法矣」。說是法時，五百天人皆發阿耨多羅三藐三
菩提心，故我不任詣彼問疾』。</偈>
<段/>【釋】　　佛菩薩有兩種光明：一曰智慧光明，二曰福德光明。用是莊嚴清淨法性身
土，名為光嚴。童子、非必年幼之稱。依俗事言：既不拘受沙門儀式，而亦未嘗具
有室家，獨身之人謂之童子。據真理言：乃指根本無分別智，迴脫根塵，靈光獨耀
<頁 id="11p822"/>
，謂之童子。在光嚴意：修行菩提，成就菩提，須有場所，定其區域，合乎儀軌。
若密宗之建立壇場，供陳物像，故光嚴或即是傳佛密宗之金剛薩埵也。然亦因此係
心物境，意著事相，不能迴法界身融歸自性。淨名乃假道場發明其意：夫一切真淨
法無非道場，則菩薩於一切時、一切處，自行化他，舉足下足，又孰非從道場來哉
！此真道場，即本真菩提性，故五百天人因之發菩提心也。
<段/>【紀】　　光嚴段中，淨明答問道場，先說三根本心是道場，次說六度、四無量心、
六通、四攝法及一切染淨諸法皆是道場。正破光嚴所必執之行道之場乃得謂道場，
或成道之場始可云道場也。持戒是道場二句：謂依戒修願，皆能成就。智慧是道場
二句：謂不起分別，現量真如故。悲是道場二句：謂如世間父母，對諸子女飲食、
教誨，不厭勞倦故。捨是道場二句：謂捨離憎愛──即違順境界，依之而成違順業
苦，此二者為一切煩惱根源──自斷煩惱。解脫是道場二句：謂先修不淨觀背捨欲
界，解脫欲界而入初禪；次又背捨初禪，解脫初禪而入二禪；依次背捨三禪、四禪
<頁 id="11p823"/>
，依次解脫；如是乃至背捨無所有處，而得解脫。總之、背捨有八，果有解脫耳。
伏心是道場二句：謂調伏其心，自入正理觀察。三十七品是道場二句：謂能證涅槃
，自得道諦。四諦是道場二句：謂真實義諦，自不虛誑。緣起是道場二句：謂十二
因緣，全體真如。諸煩惱是道場二句：謂依真起妄，了妄全真。眾生是道場二句：
謂依眾緣生，本來無我。
<辛>辛三　持世</辛>
<段/><偈>　佛告持世菩薩：『汝行詣維摩詰問疾』！持世白佛言：『世尊！我不堪任詣彼問
疾。所以者何？憶念我昔，住於靜室。時魔波旬從萬二千天女，狀如帝釋，鼓樂、絃
歌來詣我所。與其眷屬稽首我足，合掌恭敬於一面立。我意謂是帝釋而語之言：「善
來！憍尸迦！雖福應有，不當自恣！當觀五欲無常以求善本，於身、命、財而修堅法
」。即語我言：「正士！受是萬二千天女，可備掃灑」。我言：「憍尸迦！無以此非
法之物，要我沙門釋子，此非我宜」。所言未訖，時維摩詰來謂我言：「非帝釋也，
<頁 id="11p824"/>
是為魔來嬈固汝耳」。即語魔言：「是諸女等可以與我，如我應受」。魔即驚懼，念
維摩詰將無惱我。欲隱形去而不能隱，盡其神力亦不得去。即聞空中聲曰：「波旬！
以女與之，乃可得去」。魔以畏故，俛仰而與。爾時、維摩詰語諸女言：「魔以汝等
與我，今汝皆當發阿耨多羅三藐三菩提心」。即隨所應而為說法，令發道意。復言：
「汝等已發道意，有法樂可以自娛，不應復作五欲樂也」。天女即問：「何為法樂」
？答言：「樂常信佛，樂欲聽法，樂共養眾；樂離五欲，樂觀五陰如怨賊，樂觀四大
如毒蛇，樂觀內入如空聚；樂隨護道意，樂饒益眾生，樂敬養師；樂廣行施，樂堅持
戒，樂忍辱柔和，樂勤集善根，樂禪定不亂，樂離垢明慧；樂廣菩提心，樂降伏眾魔
，樂斷諸煩惱，樂淨佛國土，樂成就相好故修諸功德，樂莊嚴道場；樂聞深法不畏，
樂三脫門不樂非時；樂近同學，樂於非同學中心無恚礙，樂將護惡知識，樂親近善知
識；樂心喜清淨，樂修無量道品之法，是為菩薩法樂」。於是波旬告諸女言：「我欲
與汝俱還天宮」。諸女言：「以我等與此居士，有法樂，我等甚樂，不復樂五欲樂也
<頁 id="11p825"/>
」。魔言居士：「可捨此女，一切所有施於彼者，是為菩薩」。維摩詰言：「我已捨
矣，汝便將去，令一切眾生得法願具足」。於是諸女問維摩詰：「我等云何止於魔宮
」？維摩詰言：「諸姊！有法門名無盡燈，汝等當學！無盡燈者，譬如一燈然百千燈
，冥者皆明，明終不盡。如是諸姊！夫一菩薩開導百千眾生令發阿耨多羅三藐三菩提
心，於其道意亦不滅盡，隨所說法而自增益一切善法，是名無盡燈也。汝等雖住魔宮
，以是無盡燈令無數天子、天女發阿耨多羅三藐三菩提心者，為報佛恩，亦大饒益一
切眾生」。爾時、天女頭面禮維摩詰足，隨魔還宮，忽然不現。世尊！維摩詰有如是
自在神力、智慧、辯才，故我不任詣彼問疾』。</偈>
<段/>【釋】　　執持佛法，教化世間，謂之持世。觀其所言，抑何嚴正隆重，凜凜不可犯
耶？此有常心，未以眾人之心為心，故不能捨己以從人，與之無町畦而有教無類，
廣大其化，是能入佛不能入魔者也。故淨名導之以迴自向他，迴佛向魔。夫維摩詰
心是菩薩、身現白衣，不為沙門之法拘縛，故如應得受魔女也。魔以魔女為施，本
<頁 id="11p826"/>
屬虛偽，別有目的。遇維摩詰乃不得真施與之；謂以畏故俛仰而與，極言其勉強也
。然法無定，習之有恆，勉強久之，即成安行。強魔以捨其難捨之五欲，魔雖未即
受化，固已漸化乎不知不覺也。夫以魔女為可畏者，魔女亦何嘗可畏哉！顧視遇之
者為何如人耳。蓋魔女非魔女也，亦即同具佛性之眾生耳。故遇淨名隨應說法，當
發覺心。然以心貪欲樂，情習濃厚，非有法樂以代其樂，未易護持其覺心不墮也。
逮其既深法樂，不復樂五欲樂，則正可因魔言捨之令去。既隨順魔意而滿足其願，
發願令一切眾生得法願具足；亦將藉之布佛化於魔界，燈燈傳燃，光光無盡，而魔
宮遂無異普光明殿，此誠迴佛法向迷情之極詣哉！
<段/>【紀】　　持世段中，憍尸迦、帝釋名。當觀五欲無常四句：謂諸法夢幻，應念真常
。身、命、世財，均不能堅，不如依之轉修法身、慧命、德財之三堅法，故曰而修
堅法。正士下至俛仰而與：持世、淨名先後與來魔相酬答，正見持世不能降伏波旬
，故被其欺誑。淨名能攝伏波旬，故使其驚懼。沙門，為出家人通稱。釋子，指專
<頁 id="11p827"/>
從釋尊出家者；以佛為父，己則為子。世有是沙門而非釋子者，亦有沙門而兼釋子
者，有二俱有者，亦有俱非此二者。汝等已發道意三句：謂能樂此法樂，縱未離五
欲亦不退墮。樂常信佛下，開示菩薩法樂：先樂三皈，次樂六度及一切善法也。樂
觀內入如空聚句：謂六根門頭，意為總相，識神緣影，畢竟無常。樂集善根句：即
精進義。樂淨佛國土二句：指佛依報、正報言。樂於非同學中心無恚礙句：持平等
義。樂將護善知識句：持規勸義。我等甚樂二句：顯佛正法中自有真樂地，實未可
與凡夫、外道同日而語。諸姊下至亦大饒益一切眾生：淨名以深切之意，反覆叮嚀
示諸魔女，勸學無盡燈法門也。
<辛>辛四　善德</辛>
<段/><偈>　佛告長者子善德：『汝行詣維魔詰問疾』！善德白佛言：『世尊！我不堪任詣彼
問疾。所以者何？憶念我昔自於父舍設大施會，供養一切沙門、婆羅門、及諸外道、
貧窮、下賤、孤獨、乞人，期滿七日。時維魔詰來入會中，謂我言：「長者子！夫大
<頁 id="11p828"/>
施會不當如汝所說，當為法施之會，何用財施會為」？我言：「居士！何謂法施之會
」？「法施會者，無前無後，一時供養一切眾生，是名法施之會」。曰：「何謂也」
？「謂以菩提起於慈心，以救眾生起大悲心，以持正法起於喜心，以攝智慧行於捨心
；以攝慳貪起檀波羅密，以化犯戒起尸羅波羅密，以無我法起羼提波羅密，以離身心
相起毗黎耶波羅密，以菩提相起禪波羅密，以一切智起般若波羅密；教化眾生而起於
空，不捨有為法而起無相，示現受生而起無作；護持正法起方便力，以度眾生起四攝
法，以敬事一切起除慢法，於身、命、財起三堅法，於六念中起思念法，於六和敬起
質直心；正行善法起於淨命，心淨歡喜起近賢聖，不憎惡人起調伏心，以出家法起於
深心，以如說行起於多聞，以無諍法起空閒處，趣向佛慧起於宴坐，解眾生縛起修行
地，以具相好及淨佛土起福德業；知一切眾生心念、如應說法起於智業，知一切法不
取不捨入一相門、起於慧業，斷一切煩惱、一切障礙、一切不善法起一切善業，以得
一切智慧、一切善法、起於一切助佛道法。如是、善男子！是為法施之會。若菩薩住
<頁 id="11p829"/>
是法施會者，為大施主，亦為一切世間福田」。世尊！維摩詰說是法時，婆羅門眾中
二百人皆發阿耨多羅三藐三菩提心。我時心得清淨，歎未曾有，稽首禮維摩詰足，即
解瓔珞價值百千以上之。不肯取，我言：「居士！願必納受，隨意所與」。維摩詰乃
受瓔珞，分作二分：持一分施此會中一最下乞人，持一分奉彼難勝如來。一切眾會皆
見光明國土、難勝如來，又見珠瓔在彼佛上，變成四柱寶臺，四面嚴飾不相障蔽。時
維摩詰現神變已，又作是言：「若施主等心施一最下乞人，猶如如來福田之相，無所
分別，等於大悲，不求果報，是則名曰具足法施」。城中一最下乞人，見是神力，聞
其所說，即發阿耨多羅三藐三菩提心。故我不任詣彼問疾』。</偈>
<段/>【釋】　　善根具足，德本深殖，是名善德。設大施會，誠一切善德之根本。捨內一
切所有、捨外一切所有、捨內外一切所有，捨色一切所有、捨心一切所有、捨色心
一切所有，捨一合相、捨二障礙、捨三雜染、捨四煩惱、捨五蓋、捨六蔽、捨七垢
、捨八識、捨九有、捨十惡，捨至究竟捨無可捨，即得寂滅現前、忽然超越。起大
<頁 id="11p830"/>
慈悲以為根本，轉成四無量心、六波羅密、乃至無量無邊真淨微妙自性功德。布施
一切眾生，供養十方諸佛，盡未來際無窮竭，如是大施即是不可思議解脫，故維摩
詰即因其設大施會而發之。夫珠瓔非珠瓔，即是淨善福德之聚，一入真淨名相，頓
然上同難勝如來慈力，下同最下乞人悲仰。無有高下，不起分別，如是乃名具足法
施，亦名真法供養。心、佛、眾生三無差別之義，於是圓滿。
<圖 f="images/07-0830.png"/>
<圖文字>
　　　　　　　　┌─布施　　　　　　　　　┌─法身
　　　　四攝法─┼─愛語　　　　　三堅法─┼─慧命
　　　　　　　　├─利行　　　　　　　　　└─功德法財
　　　　　　　　└─同事
　　　　　　　　┌─念佛　　　　　　　　　　┌─戒和同修
　　　　　　　　├─念法　　　　　　　　　　├─見和同解
　　　　六　念─┼─念僧　　　　　六和合敬─┼─身和同住
　　　　　　　　├─念天　　　　　　　　　　├─利和同均
　　　　　　　　├─念戒　　　　　　　　　　├─口和同讚
　　　　　　　　└─念施　　　　　　　　　　└─意和同悅
<頁 id="11p831"/>
　　　　一合相───一箇世界、一箇人身等
　　　　　　　　┌─煩惱障……煩惱礙　　　　　　　┌─煩惱………惑
　　　　二障礙─┤　　　　　　　　　　　　三雜染─┼─業…………業
　　　　　　　　└─所知障……智礙　　　　　　　　└─生…………苦
　　　　　　　　┌─貪　　　　　┌─愛
　　　　四煩惱─┼─瞋　　　又─┼─慢
　　　　　　　　├─癡　　　　　├─癡
　　　　　　　　└─等　　　　　└─見
　　　　　　　　┌─貪欲┐
　　　　　　　　├─瞋恚│
　　　　五　蓋─┼─掉悔├此五蓋為定慧覆障，修禪人當察之。
　　　　　　　　├─睡眠│
　　　　　　　　└─疑惑┘
<頁 id="11p832"/>
　　　　　　　　┌─財　　　　　┌─色
　　　　　　　　├─色　　　　　├─聲
　　　　五　欲─┼─名　　　又─┼─香
　　　　　　　　├─食　　　　　├─味
　　　　　　　　└─睡　　　　　└─觸
　　　　　　　　┌─希求┐
　　　　　　　　├─分別│
　　　　　　　　├─疑惑│
　　　　七　垢─┼─傲慢├此七垢為修道人所難免，求善友者察之。
　　　　　　　　├─高狂│
　　　　　　　　├─惑習│
　　　　　　　　└─慳吝┘
</圖文字>
<段/>【紀】　　善德段中，當為法施之會二句：謂行法施，方得名大施會，使聞法者得永
久利益故，非財施功德所能較勝。法施會者句：此前，似應有維摩詰言四字，或維
摩詰謂我言六字，乃不混同。非如下文曰何謂也，皆知為善德所問；謂以菩提云云
<頁 id="11p833"/>
，皆知為淨名所答之明瞭也。一時供養一切眾生句：謂一切無不是法，且一一法上
皆能使人得益──譬如行路，殊途同歸。淨名先說應以四無量心、六度法、三解脫
門、行於布施──不專指施捨言，一切往來酬酢皆是。終以一切善法起於一切助道
佛法。檀波羅密，即布施波羅密。尸羅波羅密，即持戒波羅密。羼提波羅密，即忍
辱波羅密。毗黎耶波羅密，即精進波羅密。禪波羅密，即禪定波羅密。般若波羅密
，即智慧波羅密。各有對治：如以布施慈善治慳貪，持戒規律治罪業，忍辱耐苦治
瞋惱，精進勤勉治懈怠，禪定靜思治亂意，智慧覺悟治無明。護持正法句：有宏法
意。以度眾生句：有利生義。起於淨命句：謂不以邪法滋身養命。入一相門句：謂
一相無相，即不二法門。一切善法句：謂三十七道品，皆助道佛法。至淨名受瓔珞
分作二分，持一分施此會中一最下乞人二句：顯大悲心也。持一分奉彼難勝如來二
句：顯大智心也。乞人而曰最下，如來而曰難勝，彌顯淨名悲智雙運，與眾不同。
<庚>庚二　總結不任</庚>
<頁 id="11p834"/>
<段/><偈>　如是諸菩薩，各各向佛說其本緣，稱述維摩詰所言，皆曰不任詣彼問疾。</偈>
<段/>【釋】　　夫維摩詰者、般若也，疾者、大悲心也，病維摩詰者、大悲般若也。般若
者、萬行之主導，大悲者、萬德之淵海，非妙萬行萬德之大智，其又孰能與於此哉
？故一切不任而文殊師利斯任之也。
<戊>戊二　深心樂集善法</戊>
<段/>【紀】　　今於第二章，通釋問疾、不思議、觀眾生、佛道、不二法門、香積佛、六
品。依講義所明，列初二品為觀佛國依正因果，列中二品為觀佛國主伴因果，列後
二品為觀佛國不二因果。如問疾品為因，不思議品為果。觀眾生品為因，佛道品為
果。不二法門為因，香積佛品為果。皆顯真如性德也。
<己>己一　觀佛國依正因果</己>
<庚>庚一　文殊師利問疾品</庚>
<品>文殊師利問疾品第五</品>
<頁 id="11p835"/>
<段/>【釋】　　夫淨名示疾，本為修淨佛國土之行，文殊師利問之，即發明其意也。此品
近為不思議品之因，遠則發起下之五品乃至下之七品。
<辛>辛一　受命率眾問疾</辛>
<段/><偈>　爾時、佛告文殊師利：『汝行詣維摩詰問疾』！文殊師利白佛言：『世尊！彼上
人者，難為酬對。深達實相，善說法要，辯才無滯，智慧無礙，一切菩薩法式悉知，
諸佛秘藏無不得入，降伏眾魔，遊戲神通，其慧方便皆已得度。雖然、當承佛聖旨，
詣彼問疾』。於是眾中諸菩薩、大弟子、釋、梵、四天王咸作是念：今二大士──文
殊師利、維摩詰──共談，必說妙法。即時八千菩薩、五百聲聞、百千天人皆欲隨從
。於是文殊師利與諸菩薩、大弟子眾，及諸天人恭敬圍遶，入毗耶離大城。</偈>
<段/>【釋】　　此文自成四段：一、佛遣文殊問疾：夫諸弟子與諸菩薩，皆辭不詣維摩詰
問疾，而悲與慈既相感應，將由之廣作諸佛事饒益眾生，然後攝之同歸佛地，其勢
不能中止，則不得不命及上首大弟子矣。妙德本深跡高，望孚道隆，故一受命，大
<頁 id="11p836"/>
小聖眾諸天人等皆願從往也。二、文殊謙辭承旨：彼上人者難為酬對，此照應前之
二品而總讚之也。上人、猶曰超出人上之人，謂其智德超出一般人上，故諸弟子、
菩薩均難與酬對也。何者？以其內證深達實相，外化善說法要，是故辯才無滯，智
慧無礙，佛菩薩藏靡不通達，神用無方俱臻究竟，雖今亦非能酬對也。然以承佛慈
威加被，當前往問之耳。三、法會大眾，咸欲因文殊師利問維摩詰疾得聞妙法，故
即時有菩薩、聲聞、天、人之眾，皆隨從之。四、文殊師利率眾入城，恭敬圍遶，
具見威儀之盛。
<段/>【紀】　　文殊、此言妙德，謂妙一切功德而為言義。上人、今多稱出家人，其實謂
智慧功德在一般人上，即是上人，非必專指出家人也。深達實相句：謂證得正法，
不依倒妄。善說法要句：謂通達一切法門。一切菩薩法式悉知句：即法門無量誓願
學是。諸佛秘藏句：如開權顯實，惟佛與佛知是。無不得入句：謂圓教菩薩，皆初
心中便能知諸佛秘藏，與別教不同也。降伏眾魔句：謂眾魔為束縛人修善，心境皆
<頁 id="11p837"/>
有，隨緣伺便，擾亂淨心。亦在能隨緣降伏，魔自不生。遊戲神通四字：依義似專
指六通中神境通言。
<辛>辛二　示相入室問答</辛>
<壬>壬一　示相</壬>
<段/><偈>　爾時、長者維摩詰心念：今文殊師利與大眾俱來。即以神力空其室內，除去所有
及諸侍者，唯置一床以疾而臥。</偈>
<段/>【釋】　　佛由大慈應以大智，淨名乃從大悲受以大慧。神者覺心，力者慧性。空其
室內，除去所有及諸侍者，乃從覺心慧性空諸器世間及有情世間，窮至本源，豁然
獨照一真法界，運大悲心泯合無間，用為緣起淨佛國土之本。唯甘受和，唯白受采
，亦唯空諸所有，乃能上同佛慈，虛容諸有緣眾而起不思議化，此深心集諸善法之
源也。
<段/>【紀】　　此章空其室內句：即一切諸相了不可得境。唯置一床句：即證得不二法性
<頁 id="11p838"/>
真如境。以疾而臥句：即顯真如上起大悲心境也。
<壬>壬二　入室</壬>
<段/><偈>　文殊師利既入其舍，見其室空無諸所有，獨寢一床。</偈>
<段/>【釋】　　夫妙吉祥乃兩足之佛智，萬行之主導也。既入其舍，法由緣會而事成也。
見其室空，因緣生法當體空也──就此經、可云淨佛國土當體空寂也。無諸所有，
妙有非有唯假名也。獨寢一床，真空不空契中道也。歷歷明明，一念中現，此妙觀
之宗本，法性之實相也。人人有箇獨寢一床之維摩詰，一切世間法所不能埋沒，亦
為出世法所不能羅籠，蓋天蓋地，無形無名，塵劫昧之枉輪生死，一旦遇之即與十
方三世諸佛、菩薩同入不可思議解脫。恆沙妙用一時俱發，猶文殊師利眾咸會維摩
室也。試回光體究看！
<段/>【紀】　　此章，既入其舍三句：意顯如依地基、土木和合成舍，取能居人功用，
實在空間。更如太陽，除取所見之圓影相、光明相、及所感觸之熱力外，另欲覓太
<頁 id="11p839"/>
陽實相，了無所得，當體即是諸無所有。金剛云：『凡所有相，皆是虛妄』，不過
為意識上結合觀念之假名言耳。
<壬>壬三　問答</壬>
<癸>癸一　主問賓答</癸>
<偈> 時維摩詰言：『善來文殊師利！不來相而來，不見相而見』。文殊師利言：『如
是，居士！若來已更不來，若去已更不去。所以者何？來者無所從來，去者無所至。
所可見者，更不可見。</偈>
<段/>【釋】　　善來文殊師利，此維摩詰歡迎之辭。即事言之：夫舍者、舍於空非舍於舍
，舍無自體，體即是空。然則一切眾生皆舍於空，諸佛、聖賢亦舍於空，雖文殊師
利亦曷嘗不舍於空；未嘗不舍於空，夫又安有來入其舍者哉！然乃宛然已來在其舍
，故曰不來相而來也。夫見室今空無諸所有，是不見一相也；然今乃灼然見室空無
有，獨寢一床，故曰不見相而見也。即理言之：盡法界是一維摩詰，亦盡法界是一
<頁 id="11p840"/>
文殊師利，覓來不來、見不見相了不可得，而未嘗不體露堂堂，當處即來，覿面相
見，故曰不來相而來、不見相而見。妙德將欲致佛來旨，申己問端，故即順而印之
。乃曰：若其既來，早非是來。何則？來相已過去故。夫未來者，直未有乎來耳，
非謂來之所從來也。過去者、直已無之耳，非謂其轉至何處也。設或來有所從，則
應去有所至，如有昨日亦有明日。既其去無所至，則亦來無所從，如無明日亦無昨
日。無所從來而來，故不來相而來。夫絕對則無見，而可見必假乎相待，相待則緣
會靡常而剎那變壞，一見不可再見，再見早非前見之相。即見不帶見相，故不見相
而見。大佛頂云：『知見立知，即無明本。知見無見，斯即涅槃』。三世、十方當
頭坐斷，此之謂大智文殊師利歟！了此數句，一部中論無餘蘊矣。
<段/>【紀】　　此章淨名問言，不來相而來二句：明當體是來而無來相，當體是見而無見
相。妙德答言，若來已更不來二句：正顯來相不定。如兩行人，一由東往西，一由
西向東，各有去來相，亦必不同也。
<頁 id="11p841"/> 
<癸>癸二　賓問主答</癸>
<子>子一　問答疾因</子>
<段/><偈>　『且置斯事，居士所疾寧可忍不？療治有損不至增乎？世尊慇懃，致問無量。居
士是疾何所因起？其生久如？當云何滅』？維摩詰言：『從癡有愛則我病生；以一切
眾生病是故我病，若一切眾生得不病者，則我病滅。所以者何？菩薩為眾生故入生死
，有生死則有病；若眾生得離病者，則菩薩無復病，譬如長者唯有一子，其子得病父
母亦病，若子病愈父母亦愈。菩薩如是，於諸眾生愛之若子，眾生病則菩薩病，眾生
病愈菩薩亦愈。又言是疾何所因起，菩薩疾者以大悲起』。</偈>
<段/>【釋】　　從癡有愛則我病生，此亦通於菩薩實有斯病，非但三界眾生。有癡則即有
見，有愛則即有慢。何者？有所不見、即有所見，有所愛、即有所不愛，此即末那
根本四惑。專從集生正面言之，唯癡與愛實為原力。癡者、動之所由興也，見者、
體之所由判也，愛者、自之所由結也，慢者、他之所由離也。菩薩猶有無明，癡與
<頁 id="11p842"/>
見俱；從癡有愛，愛與慢俱。因此根本煩惱，遂有變易、分段兩種生死。在菩薩雖
已無分段生死，尚有變易生死；雖已空分別執，尚有俱生、我法二執未盡，故曰從
癡有愛則我病生，以有生死及我即有病故。或者、菩薩本已五住斷盡，二死永無，
然以大悲願故，為度眾生現身人世，既受人身因有諸病。所謂以一切眾生病是故我
病，眾生不病則我病滅，菩薩疾者以大悲起是也。雖然、推原因何而有眾生，因何
眾生有病，還是從癡有愛則有眾生及眾生病，故菩薩病依菩薩及眾生之癡愛起。其
生無從，其滅無至，了癡愛之本空，覓癡愛而無得，則眾生病愈故菩薩病滅。此究
詰疾之由來及其畢竟者。
<段/>【紀】　　此段前七句，為妙德傳佛意旨。中四句，為妙德自問疾因。維摩詰言下至
以大悲起，皆淨名答辭。從癡有愛句：癡為根本無明，愛為根本煩惱。起無明，則
不能了知明見；起煩惱，則不免造業受苦。入生死三句：謂生老病死數種相連，有
生則必有死也。講義中，有變易生死、與分段生死二種。變易生死者，為菩薩生死
<頁 id="11p843"/>
：此種生死，菩薩以所修真空法性上一切佛果智慧功德為因，本願度生，依未盡之
癡、見、愛、慢為緣──得自主的，為進化的──以願力生者也。分段生死者，為
凡夫生死：此種生死，眾生以過去生中未斷之貪愛、惑業為因，引起父母四大為緣
──不自主的、為輪迴的──以癡愛生者也。
<子>子二　問答室空</子>
<段/><偈>　文殊師利言：『居士此室何以空無侍者』？維摩詰言：『諸佛國土，亦復皆空』
。又問：『以何為空』？答曰：『以空空』。又問：『空何用空』？答曰：『以無分
別空故空』。又問：『空可分別耶』？答曰：『分別亦空』。又問：『空當於何求』
？答曰：『當於六十二見中求』。又問：『六十二見當於何求』？答曰：『當於諸佛
解脫中求』。又問：『諸佛解脫當於何求』？答曰：『當於一切眾生心行中求。又仁
者所問何無侍者，一切眾魔及諸外道皆吾侍也。所以者何？眾魔者樂生死，菩薩於生
死而不捨；外道者樂諸見，菩薩於諸見而不動』。</偈>
<頁 id="11p844"/>
<段/>【釋】　　夫疾者生於眾生之癡、愛與菩薩之悲願，諸佛國土亦皆從之緣起。然癡與
愛體本空寂，菩薩悲願亦復如是，故疾體與諸佛國土之體無不空也。然以何者名為
空乎？以本空故空也。然本空何必空乎？直以不分別空故空耳。吾人種種無明妄動
，顛倒貪著種種名相，皆分別乎空而幻現，猶從目翳見空華也。然而空非可分別者
，不可分別而妄分別，其所分別亦皆是空，猶之空華即是空也。夫本空則不事求也
，第以妄想執著昧其是空，是以求空，然則不即以六十二見求之將何求乎？妄見體
空，即是諸佛解脫，故欲索妄見之根元，舍諸佛解脫則又無從也。夫諸佛解脫，即
指解脫乎眾生種種煩惱心行而言。究眾生種種煩惱心行之體性了不可得，即是求諸
佛之解脫。蓋大悲之疾即淨土之行，性空為體而以眾魔外道為緣，不捨生死而令解
脫，不動諸見而令清淨，則眾生心淨而佛國土淨。何者？以佛國土及眾生心性常空
寂，故能不變隨緣，隨緣不變。此究詰疾之實體及其本性者。
<頁 id="11p845"/>
<圖 f="images/07-0845.png"/>
<圖文字>
　　　　　　　　　　　　　　　　　　　　　　　┌─過去
　　　　　　　　　　　　　┌─有色──────┼─現在
　　　　　　　　　┌─色─┼─非有色────┐└─未來
　　　　　　　　　┌─有─┤　　　├─亦有色亦無色─┼──同上
　　　　六十二見─┤　　　│　　　└─非有色非無色─┘
　　　　　　　　　└─無　├─受─┐
　　　　　　　　　├─想─┼──同上
　　　　　　　　　├─行─┤
　　　　　　　　　└─識─┘
</圖文字>
<段/>每蘊歷四句、三世成十二，五蘊合成六十，另加有無二根本見，成六十二。
<段/>【紀】　　此段、以無分別空句：如病目人所見空華之空，與無病目人所見淨明之空
，原無有二。但不隨著空華分別，當體即是空也。
<頁 id="11p846"/>
<子>子三　問答疾相</子>
<段/><偈>　文殊師利言：『居士所疾為何等相』？維摩詰言：『我病無形不可見』。又問：
『此病身合耶，心合耶』？答曰：『非身合，身相離故；亦非心合，心如幻故』。又
問：『地大、水大、火大、風大，於此四大何大之病』？答曰：『是病非地大、不離
地大，水、火、風大亦復如是。而眾生病從四大起，以其有病是故我病』。</偈>
<段/>【釋】　　夫疾無定相，以疾體空故。然本以大悲攝受眾生故現身現疾，有依他性，
無自依性，則亦即以眾生病相為病相耳。此究詰疾之定義及其界說者。世間學者，
研究諸法執著是實，不出此三；在佛法則轉為無作、空、無相三解脫法門也。
<段/>【紀】　　此段首明疾相本無邊際、無界限、無自相可得。以凡所謂相，皆是五陰為
因，名字文言為緣，和合而成。故今淨名以疾而顯疾實體之相。現身現疾，從癡有
愛句，謂疾之實體。而此實體，即是真如法性，以真如能起無明，即一切法，離一
切相。下述之四大各有體相，亦自不同。如地以堅為體，以質礙為相。水以溼為體
<頁 id="11p847"/>
，以流潤為相。風以動為體，以搖擊為相。火以熱為體，除冥燃燒為相。其名大者
，含周遍義。故推而論之，各種有形質堅固之物體，皆屬地大。地大中本含四塵─
─色、香、味、觸，水含三類──色、味、觸，火含二類──色、觸，惟風大中僅
含一類，只觸而已。是病非地大句：謂因大悲心起故。亦不離地大句：謂眾生病則
我病故。而眾生病從四大起句：因眾生身由四大成故。
<子>子四　問答如何慰喻有疾菩薩</子>
<段/><偈>　爾時、文殊師利問維摩詰言：『菩薩應云何慰喻有疾菩薩』？維摩詰言：『說身
無常，不說厭離於身；說身有苦，不說樂於涅槃；說身無我，而說教導眾生；說身空
寂，不說畢竟寂滅；說悔先罪，而不說入於過去。以己之疾愍於彼疾，當識宿世無數
劫苦，當念饒益一切眾生，憶所修福，念於淨命，勿生憂惱，常起精進，當作醫王療
治眾病。菩薩應如是慰喻有疾菩薩，令其歡喜』。</偈>
<段/>【釋】　　文義可知。此明處他人疾之道，亦明於此世間度此身心之法，不著此岸，
<頁 id="11p848"/>
不住彼岸，菩薩當安處中道行是也。
<段/>【紀】　　此段說身無常、有苦、無我、空寂，不說厭離於身、樂於涅槃、畢竟寂滅
而說教導眾生者，正謂不同凡夫貪著生命，不同小乘趣入空寂耳。說先悔罪二句：
謂夙業所遺，以病推之。當識宿世無數劫苦句：為當念生死苦。當念一切饒益眾生
句：為當發菩提心。念於淨命二句：謂於正命不妄貪求。當作醫王二句：謂如佛慈
悲，救度苦厄也。總之、大乘菩薩，以種種方便，利益一切有情為究竟，不以涅槃
寂滅為究竟。
<子>子五　問答有疾菩薩如何調其心行</子>
<段/><偈>　文殊師利言：『居士！有疾菩薩云何調伏其心』？維摩詰言：『有疾菩薩應作是
念：今我此病，皆從前世妄想顛導諸煩惱生，無有實法，誰受病者！所以者何？四大
合故假名為身，四大無主，身亦無我。又此病起皆由著我，是故於我不應生著。既知
病本，即除我想及眾生想，當起法想。應作是念：但以眾法合成此身，起唯法起，滅
<頁 id="11p849"/>
唯法滅。又此法者各不相知，起時不言我起，滅時不言我滅。彼有疾菩薩，為滅法想
，當作是念：此法想者亦是顛倒，顛倒者即是大患，我應離之。云何為離？離我我所
。云何離我我所？謂離二法。云何離二法？謂不念內外諸法，行於平等。云何平等？
謂我等、涅槃等。所以者何？我及涅槃此二皆空。以何為空？但以名字故空，如此二
法無決定性。得是平等，無有餘病，唯有空病，空病亦空。是有疾菩薩以無所受而受
諸受，未具佛法，亦不滅受而取證也。</偈>
<段/><偈>　設身有苦，念惡趣眾生起大悲心，我既調伏亦當調伏一切眾生，但除其病而不除
法，為斷病本而教導之。何謂病本？謂有攀緣，從有攀緣則為病本。何所攀緣？謂之
三界。云何斷攀緣？以無所得，若無所得，則無攀緣。何謂無所得？謂離二見。何謂
二見？謂內見、外見，是無所得。文殊師利！是為有疾菩薩調伏其心。為斷老、病、
死苦，是菩薩菩提。若不如是，己所修治為無慧利。譬如勝怨乃可為勇，如是兼除老
、病、死者，菩薩之謂也。</偈>
<頁 id="11p850"/>
<段/><偈>　彼有疾菩薩應復作是念：如我此病非真非有，眾生病亦非真非有。作是觀時，於
諸眾生若起愛見大悲，即應捨離。所以者何？菩薩斷除客塵煩惱而起大悲，愛見悲者
則於生死有疲厭心，若能離此無有疲厭，在在所生不為愛見之所覆也。所生無縛，能
為眾生說法解縛。如佛所說：若自有縛能解彼縛，無有是處。若自無縛能解彼縛，斯
有是處。是故菩薩不應起縛。何謂縛？何謂解？貪著禪味是菩薩縛，以方便生是菩薩
解。又、無方便慧縛，有方便慧解；無慧方便縛，有慧方便解。何謂無方便慧縛？謂
菩薩以愛見心莊嚴佛土、成就眾生，於空、無相、無作法中而自調伏，是謂無方便慧
縛。何謂有方便慧解？謂不以愛見心莊嚴佛土、成就眾生，於空、無相、無作法中以
自調伏而不疲厭，是名有方便慧解。何謂無慧方便縛？謂菩薩住貪欲、瞋恚、邪見等
諸煩惱而殖眾德本，是名無慧方便縛。何謂有慧方便解？謂離諸貪欲、瞋恚、邪見等
諸煩惱而殖眾德本，迴向阿耨多羅三藐三菩提，是名有慧方便解。文殊師利！彼有疾
菩薩應如是觀諸法。又復觀身無常、苦、空、非我，是名為慧。雖身有疾，常在生死
<頁 id="11p851"/>
饒益一切而不厭倦，是名方便。又復觀身身不離病、病不離身，是病是身、非新非故
，是名為慧。設身有疾而不永滅，是名方便。</偈>
<段/><偈>　文殊師利！有疾菩薩應如是調伏其心，不住其中，亦復不住不調伏心。所以者何
？若住不調伏心是愚人法，若住調伏心，是聲聞法，是故菩薩不當住於調伏、不調伏
心，離此二法是菩薩行。在於生死不為汙行，住於涅槃不永滅度，是菩薩行。非凡夫
行，非賢聖行，是菩薩行。非垢行，非淨行，是菩薩行。雖過魔行而現降伏眾魔，是
菩薩行。求一切智，無非時求，是菩薩行。雖觀諸法不生而不入正位，是菩薩行。雖
觀十二緣起而入諸邪見，是菩薩行。雖攝一切眾生而不愛著，是菩薩行。雖樂遠離而
不依身心盡，是菩薩行。雖行三界而不壞法性，是菩薩行。雖行於空而殖眾德本，是
菩薩行。雖行無相而度眾生，是菩薩行。雖行無作而現受身，是菩薩行。雖行無起而
起一切善行，是菩薩行。雖行六波羅密而遍知眾生心心數法，是菩薩行。雖行六通而
不盡漏，是菩薩行。雖行四無量心而不貪著生于梵世，是菩薩行。雖行禪定、解脫、
<頁 id="11p852"/>
三昧而不隨禪生，是菩薩行。雖行四念處，不畢竟永離身、受、心、法，是菩薩行。
雖行四正勤而不捨身心精進，是菩薩行。雖行四如意足而得自在神通，是菩薩行。雖
行五根而分別眾生諸根利鈍，是菩薩行。雖行五力而樂求佛十力，是菩薩行。雖行七
覺分而分別佛之智慧，是菩薩行。雖行八正道而樂行無量佛道，是菩薩行。雖行止觀
助道之法而不畢竟墮於寂滅，是菩薩行。雖行諸法不生不滅，而以相好莊嚴其身，是
菩薩行。雖現聲聞、辟支佛威儀而不捨佛法，是菩薩行。雖隨諸法究竟淨相而隨所應
為現其身，是菩薩行。雖觀諸佛國土永寂如空，而現種種清淨佛土，是菩薩行。雖得
佛道、轉於法輪、入於涅槃，而不捨於菩薩之道，是菩薩行』。</偈>
<段/>【釋】　　此文當分為四：一者、調伏自心癡愛病，用三空觀：一、我空觀，從今我
此病至滅時不言我滅是也。二、法空觀，從為滅法想至無決定性是也。三、空空觀
，從得是平等至空病亦空是也。二者、調伏眾生癡愛病，即上求佛法下度眾生也。
未具如來智慧福德，不證寂滅，是上求佛法也。以身苦念惡趣眾生，起大悲心，勇
<頁 id="11p853"/>
猛救度眾生生、老、病、死之苦，是下度眾生也。三者、調伏自他癡愛病：一、離
愛見覆，二、解偏著縛，文義可知。四者、從調伏不調伏之中道，起菩薩行而淨佛
國土，起種種菩薩行而結歸現佛身、現佛土、現成佛、轉法輪、涅槃而不捨菩薩道
。故此品亦為說淨佛國依正之因。
<段/>此明處自己疾之道，亦明於此身心度此世間之法，依此應當先悟自疾性空。然
既未能修習成滿一切佛功德，不可即證性空涅槃，此若取證，還同小乘自了，故當
觀眾生苦，發大悲心。然復應知世間眾生苦亦性空，勿起愛著、見取；雖復性空，
眾生在癡、愛中實有種種苦惱，故應等運智慧、方便，善自解脫，而能勇於救人。
由是乃能不墮六凡，不墮二乘，遍修諸菩薩行，莊嚴佛土，成就眾生，具修佛果無
量功德。自癡愛病愈故治眾生癡愛病，眾生癡愛病愈故自大悲病愈。淨名示疾之意
，胥見乎是。
<段/>【紀】　　此段、講義順文略分為調伏自心癡愛病，眾生癡愛病，自他癡愛病，及調
<頁 id="11p854"/>
伏不調伏之中道、起菩薩行而淨佛國土四類，其義自已賅括無遺。我、我所三字：
如以自身為我，則凡自身以外對待幻現者，皆為我所矣。更如以自心為我，則自身
又為我所矣。得是平等句：謂人法二空為平等空。亦不滅受而取證句：是上求佛智
處。念惡趣眾生起大悲心句：是下度眾生處。謂有攀緣句：謂以心取境也。以無所
得句：謂三界無有也。在在所生句：指六道、三途言。不為愛見所覆句：指明了常
知言。成就眾生句：即方便也。而自調伏句：即智慧也。求一切智句：為攝證入真
如。無非時求句：為隨順因緣。諸法不生四字：為無生法性。不依身心盡句：為不
樂生死滅盡。起一切善行句：謂由精進力。遍知眾生心心數法句：謂由智慧觀。而
不漏盡句：謂由聲聞、辟支位而現身度生。不隨禪生句：謂由修初、二、三、四禪
，而不受彼天報也。止觀助道之法，即總結前三十七道品是也。究竟淨相，為最淨
法身。隨所應為現其身句：如觀音現三十二應身，無身不現矣。
<辛>辛三　會眾聞法發心</辛>
<頁 id="11p855"/>
<段/><偈>　說是語時，文殊師利所將大眾，其中八千天子，皆發阿耨多羅三藐三菩提心。</偈>
<庚>庚二　不思議品</庚>
<品>不思議品第六</品>
<段/>【釋】　　此品正顯佛國依土資用不可思議之果。雖所明因果皆不可思議，而果上之
事用較顯；雖主伴不二諸果事皆顯，依土資用之化共之眾人事尤彰明較著。故於此
品，獨標為不思議。譬之六種皆是神通，而往往以神境通獨當神通之名也。
<辛>辛一　引不思議理</辛>
<壬>壬一　舍利弗念座</壬>
<段/><偈>　爾時、舍利弗見此室中無有床座，作是念：斯諸菩薩大弟子眾，當於何坐？</偈>
<段/>【釋】　　夫室空乃佛國之體，室中眾人乃佛國之因行，因未成果是謂無有床座。發
心小者，欲圖一旦之利，速求證果，故舍利弗推己及人，乃曰斯諸菩薩大弟子眾當
於何坐。此所謂著相以求者，故招來淨名之訶也。雖然、不因漁父引，爭得入桃源
<頁 id="11p856"/>
！見維摩詰不思議事，不知實出舍利弗之引發，是忘卻漁父也。
<段/>【紀】　　大乘菩薩，乃實報莊嚴法身，惟是樂相而無苦相。若小乘，因雖淨而業果
猶繫，尚難解脫，既此報緣未謝，勢不得不求床座也。但舍利弗乍入淨名之室，便
念無有床座，少得修因，急求證果。淨名之責，無怪其然。
<壬>壬二　維摩詰究責</壬>
<段/><偈>　長者維摩詰知其意，語舍利弗言：『云何？仁者為法來耶？求床座耶』？舍利弗
言：『我為法來，非為床座』。維摩詰言：『唯！舍利弗！夫求法者不貪軀命，何況
床座？</偈>
<段/>【釋】　　夫迴事而向理，則修行者為證法性，行尚應捨，何況求其果報？
<壬>壬三　示理遣情</壬>
<段/><偈>　『夫求法者，非有色、受、想、行、識之求，非有界、入之求，非有欲、色、無
色之求。唯！舍利弗！夫求法者，不著佛求、不著法求、不著眾求。夫求法者，無見
<頁 id="11p857"/>
苦求，無斷集求，無造盡證、修道之求。所以者何？法無戲論。若言我當見苦、斷集
、證滅、修道，是則戲論非求法也。唯！舍利弗！法名寂滅，若行生滅，是求生滅非
求法也。法名無染，若染於法乃至涅槃，是則染著非求法也。法無行處，若行於法，
是則行處非求法也。法無取捨，若取捨法，是則取捨非求法也。法無處所，若著處所
，是則著處非求法也。法名無相，若隨相識，是則求相非求法也。法不可住，若住於
法，是則住法非求法也。法不可見、聞、覺、知，若行見、聞、覺、知，是則見、聞
、覺、知，非求法也。法名無為，若行有為，是求有為，非求法也。是故舍利弗！若
求法者，於一切法應無所求』。</偈>
<段/>【釋】　　此文分為三段：一、不著世間法求，二、不著出世法求，三、不著一切法
求。此義云何？謂若求世間法、出世間法乃至一切諸法，皆分別念令心起滅，不契
法性故也。
<段/>【紀】　　首言求法，不著五陰、十八界、十二入、三界求（此屬世間法），三寶、
<頁 id="11p858"/>
四諦求（此屬出世間法），知因為見，終不離我，故曰戲論。明以我見修一切善法
者，終為有漏，不能得其究竟解脫耳。後言不著一切法求也。
<壬>壬四　聞法獲益</壬>
<段/><偈>　說是語時，五百天子於諸法中得法眼淨。</偈>
<段/>【釋】　　於諸法中得法眼淨，此斷大乘之分別法執也。
<段/>【紀】　　得法眼淨句：即見道。意謂會中大乘初地菩薩，證斷分別法執，正見菩薩
法空真如。小乘初果弟子，證斷分別我執，正見聲聞生空真如耳。
<辛>辛二　顯不思議事</辛>
<壬>壬一　借座直示</壬>
<段/><偈>　爾時、長者維摩詰問文殊師利：『仁者遊於無量千萬億阿僧祇國，何等佛土有好
上妙功德成就師子之座』？文殊師利言：『居士！東方度三十六恆河沙國，有世界名
須彌相，其佛號須彌燈王、今現在。彼佛身長八萬四千由旬，其師子座高八萬四千由
<頁 id="11p859"/>
旬，嚴飾第一』。於是長者維摩詰現神通力，即時彼佛遣三萬二千師子之座，高廣嚴
淨，來入維摩詰室。諸菩薩、大弟子、釋、梵、四天王等，昔所未見。其室廣博，悉
皆包容三萬二千師子座無所妨礙；於毗耶離城及閻浮提、四天下，亦不追迮，悉見如
故。爾時、維摩詰語文殊師利：『就師子座！與諸菩薩上人俱座，當自立身如彼座像
』。其得神通菩薩，即自變形為四萬二千由旬，坐師子座。諸新發意菩薩及大弟子，
皆不能升。爾時、維摩詰語舍利弗：『就師子座』！舍利弗言：『居士！此座高廣，
吾不能升』。維摩詰言：『唯！舍利弗！為須彌燈王如來作禮，乃可得坐』。於是新發
意菩薩及大弟子，即為須彌燈王如來作禮，便得坐師子座。</偈>
<段/>【釋】　　此文有二：一者、借座入室，二者、就座得坐。
<段/>文殊是萬行之智導，故獨就問。此經須彌燈王佛、阿閦佛皆居東方，亦示修取
佛國非求生西方也。世界名須彌相，佛名須彌燈王。夫須彌是依土，燈是光照，王
是主權。光照者、群人之心理行業，合之即是國義。座乃行行之別依報。迴因心之
<頁 id="11p860"/>
不思議力，向果佛之不思議德，感應道交，心佛緣會，於體空之一念心中，一一正
行皆現別別依果。得念佛三昧人，在三昧中即現極樂世界主伴依正。有同入三昧者
，亦可同時互見，而在色身居處了無妨礙。在大不小，在小不大，不小不大，大宛
在小，不思議事，此其由致。
<段/>法身菩薩見一切法唯一心故，心無高下、大小、長短、闊狹、多少、通礙相故
，高大之座不變低小，低小之身不變高大，即身就座，恰恰合式。功行未泯，業報
猶縛，然以深觀法性，藉勝解作意之力故，則能變身與座一般高大，就座而坐。若
其未登初住、得無生法忍之菩薩，及小乘聖，猶滯化城，非仗佛方便力化城亦無，
故須禮佛乃能就座。
<段/>【紀】　　顯示事實，由理事無礙見得事事無礙。阿僧祇，此言無數。佛心量中，有
十種大數，以阿僧祇為第一。今現在：顯非過去、未來。師子座，有二釋：一、謂
如來說法，威音震懾十方，如獅子吼，百獸驚懼。一、謂座上本來雕飾獅子之形。
<頁 id="11p861"/>
今取前義。由旬，本為梵語，有大中小三種，即中土驛站之義，乃計路之長數者。
須彌燈王之座，惟維摩詰現神通力，乃能借來；如此高廣之座，亦惟須彌燈王現神
通力，乃能遣來。其室廣博三句：內相不增。於毗耶離三句：外相不減，故曰悉見
如故也。但前述座高八萬四千由旬，與後得神通菩薩變形為四萬二千由旬，兩兩相
較，仍應莫能升。經文許是結集時互為倒置，然無實據，未能輕斷。淨名勸新發意
菩薩為須彌燈王如來作禮，乃可得坐下數句：即是以誠懇心求佛加被也。於是新發
意菩薩及大弟子即為須彌燈王如來作禮便得坐師子座數句：即是承佛哀愍，攝受證
知也。有感斯應，推之淨名。此品之能向須彌燈王如來借座，與後香積佛品之能向
香積佛如來請飯，雖曰神通無礙，又豈有他巧妙哉！
<壬>壬二　標名廣說</壬>
<段/><偈>　舍利弗言：『居士！未曾有也！如是小室乃容受此高廣之座，於毗耶離城無所妨
礙，又於閻浮提聚落、城邑及四天下諸天、龍王、鬼神宮殿亦不迫迮』。維摩詰言：
<頁 id="11p862"/>
『唯！舍利弗！諸佛菩薩有解脫名不可思議。若菩薩住是解脫者，以須彌之高廣內芥
子中無所增減，須彌山王本相如故，而四天王、忉利諸天不覺不知己之所入，唯應度
者乃見須彌入芥子中，是名不可思議解脫法門。又以四大海水入一毛孔，不嬈魚、鱉
、黿、鼉水性之屬，而彼大海本相如故，諸龍、鬼神、阿修羅等不覺不知己之所入，
於此眾生亦無所嬈。又、舍利弗！住不可思議解脫菩薩，斷取三千大千世界如陶家輪
，著右掌中，擲過恆沙世界之外，其中眾生不覺不知己之所往；又復還置本處，都不
使人有往來想，而此世界本相如故。又、舍利弗！或有眾生樂久住世而可度者，菩薩
即演七日以為一劫，令彼眾生謂之一劫；或有眾生不樂久住而可度者，菩薩即促一劫
以為七日，令彼眾生謂之七日。又、舍利弗！住不可思議解脫菩薩，以一切佛土嚴飾
之事集在一國，示於眾生。又、菩薩於一切佛土眾生，置之右掌，飛到十方遍示一切
而不動本處。又、舍利弗！十方眾生供養諸佛之具，菩薩於一毛孔皆令得見。又、十
方國土所有日月星宿，於一毛孔普使見之。又、舍利弗！十方世界所有諸風，菩薩悉
<頁 id="11p863"/>
能吸著口中而身無損，外諸樹木亦不摧折。又、十方世界劫盡燒時，以一切火內於腹
中，火事如故而不為害。又、於下方過恆河沙等諸佛世界，取一佛土舉著上方，過恆
河沙無數世界，如持針鋒舉一棗葉而無所嬈。又、舍利弗：住不可思議解脫菩薩，能
以神通現作佛身，或現辟支佛身，或現聲聞身，或現帝釋身，或現梵王身，或現世主
身，或現轉輪聖王身。又、十方世界所有眾聲、上中下音，皆能變之令作佛聲，演出
無常、苦、空、無我之音；及十方諸佛所說種種之法，皆於其中普令得聞。舍利弗！
我今略說菩薩不可思議解脫之力，若廣說者，窮劫不盡』。</偈>
<段/>【釋】　　此文有四：一、舍利弗稱頌，二、維摩詰標名，三、就事歷顯，四、以略
結廣。初二後一可知。第三段中有八無礙：一者、大小無礙，二者、動靜無礙，三
者、延促無礙，四者、一多無礙，五者、依正無礙，六者、業用無礙，七者、應現
無礙，八者、法音無礙。無礙乃平等自在同時義，大可入小，小能容大，小與大等
，大與小等，小大平等。然大者不失其大也，小者亦不壞其小也，小大自在。出此
<頁 id="11p864"/>
一例，餘可推知。
<段/>辟支佛：此云獨覺者，或云緣覺者。聲聞：必須遇佛聞佛法聲乃能悟道，故名
聲聞，即弟子義。亦以處處依佛而住，隨從佛行，名聲普聞，故名聲聞。世主：此
有二種：一、即各國國主，二、是山川、嶽瀆、日月、星雲等等神主。轉輪聖王：
此有四種：一、金輪王，王東南西北四大洲；二、銀輪王，王東南西三洲；三、銅
輪王，王東南二洲；四、鐵輪王，王南瞻部洲。
<段/>【紀】　　未曾有也句：本非小乘菩薩所能夢見者，應歎得未曾有。於毗耶離城五句
：由近推遠。須彌、山名，此翻妙高。此山居四洲之中，高八萬四千由旬，出水面
四萬二千由旬。須彌之頂，通傳三十三天居其上。四天王、忉利諸天句：──梵語
忉利，此云三十三天。共為四方，每方八天，帝釋天居中主之──。顯帝釋與人間
世，有密切關係也。不覺不知己之所入句：天神尚不知不覺，何況於人？經文所云
一芥子、一毛孔，以俗眼見之似甚細微，以佛眼見之，為真如法性之全體。如人身
<頁 id="11p865"/>
內之心，能納一切世間，不見增大。依此理推之，此說內須彌於芥子內，容海水於
毛孔中，本相如故，無所增減，本性如故，亦無所嬈，信不誣矣。斷、取二字，對
無邊世界言。各世界──如三千大千──當互有相連關係，防擾亂計，勢不得不先
斷而後取也。菩薩於一毛孔句：指正報之極為分言。又十方國土所有日月星宿句：
指依報之極廣分言。十方世界二句：顯依四大而成者，還由四大而滅。世主，謂三
世界各有其主也。如有情世間，人天主之；器世間，天神主之；正覺世間，惟佛主
之也。
<段/>諸佛菩薩有解脫名不可思議下、講義又細分為就事歷顯八種無礙。以須彌之高
廣至一無所嬈，為大小無礙。又舍利弗至本相如故，為動靜無礙。或有眾生至謂之
七日，為延促無礙。住不可思議至而不動本處，為一多無礙。十方眾生至普使見之
，為依正無礙。十方世界至而無所嬈，為業用無礙。能以神通至或現轉輪聖王身，
為應現無礙。所有眾聲至普令得聞，為法音無礙。
<頁 id="11p866"/>
<段/>讀此經者，每多疑此段不思議境，為理論上所有，事實上所必無。今舉二實例
以證明之如下：唐時有人名王玄策，曾至天竺國，其時維摩之室尚在。亦久疑本經
所說，如是小室能容九百萬，合後香積佛國眾言──三萬二千高廣師子之座，是座
能確定其大，而室終未確定其小。以笏量其室之周圍，僅東西南北各得十笏，每笏
一尺，即成一丈（雖度量之數代有損益不同，然終不能大至如何程度）。於是讚歎
維摩詰當時神通不置。世稱叢林長老所居為方丈室，亦原於此。又、玄奘法師亦至
天竺，曾造維摩之室。賭此小室，頗懷疑經說之非事實，擬題維摩室壁，申述己意
。詎濡毫向壁欲書，而壁與身終距離而莫能近，捉摸不得，幾於終日，仍不曾寫著
一字。玄奘擱筆稱歎維摩詰應跡所遺，尚不可思議若此，其在當世之時現神通力，
更可想見矣！疑團從茲頓解。依上二例觀之，可知我輩現在之疑，亦即王玄策及玄
奘當時之疑。夫理以事顯，非離事而見理，事以理彰，非離理而成事。總之、理無
礙，事無礙，事理無礙、事事無礙──四法界，諸佛菩薩決不相賺。諸君如將此段
<頁 id="11p867"/>
文字，徒作空理看過，則為寶山空返，辜此經義。所謂百花叢裏過，一葉不沾身，
未免可惜！
<辛>辛三　讚不思議德</辛>
<壬>壬一　大迦葉反讚</壬>
<段/><偈>　是時、大迦葉聞說菩薩不可思議解脫法門，歎未曾有。謂舍利弗：『譬如有人於
盲者前現眾色像，非彼所見，一切聲聞聞是不可思議解脫法門不能解了，為若此也。
智者聞是，其誰不發阿耨多羅三藐三菩提心！我等何為永絕其根，於此大乘已如敗種
！一切聲聞聞是不可思議解脫法門，皆應號泣，聲震三千大千世界。一切菩薩應大欣
慶，頂受此法。若有菩薩信解不可思議解脫法門者，一切魔眾無如之何』。大迦葉說
此語時，三萬二千天子皆發阿耨多羅三藐三菩提心。</偈>
<段/>【釋】　　迦葉跡示獨覺根性，在聲聞中精進之最，未嘗為小乘限。故前者聞維摩詰
語，即於大乘菩薩深生欽慕，不復以小乘法化人。此處語舍利弗，自鄙其為聲聞乘
<頁 id="11p868"/>
人一切無能，深為諸大乘人欣慶。故他日遇釋尊拈花，獨能微笑，為宗門第一祖。
但此猶淺窺迦葉者，蓋真是住不可思議解脫之菩薩也。何者？以天竺相傳來多自求
解脫之外道，故佛初以小乘化之，其效大彰。出家得須陀洹、斯陀含、阿那含、阿
羅漢果之人，如麻、似栗，世人睹其成效，無不欽仰，遂多從小乘發心者。咸視大
乘以為迂闊，或謂大而無當，或以不得現實受用；或者雖發大乘之心，亦必將自他
、先後分次第，從小乘道先求自度，然後再來度人。此皆執著世間法為實在，合之
、背之，惟得人天、小權之益，不入真大乘法。迦葉於是乃示現極鄙棄小乘，稱歎
大乘，又絕人先從小乘道自度然後回向大乘上求佛果下度眾生之念，故曰我等何為
永斷其根，於此大乘己如敗種。證阿羅漢果者，雖非永不能入大乘，然除諸大弟子
從佛轉法輪度人者，其餘大都一經證入，即沈空滯寂而不醒。經無量劫，縱能發大
乘心而求佛道，迴度眾生，然諸根闇鈍，眾緣疏遠，修習百千萬劫尚不如大心凡夫
之修行一日。此正猶幽沈暗室數十年，不見色、不聞聲、不知味、不覺觸、不習言
<頁 id="11p869"/>
語文字思想，再登人世，身根朽廢，親友斷亡，其不如孩提之童也遠矣。夫今凡夫
之人，誠無日不縱其根識昧然妄動，種種造作皆雜染不善之業而鮮有淨善之業。然
持刀殺人者此手，燃香敬佛者亦此手。今以此手持刀殺人，欲致後不復殺，豈必縛
使不能動哉！亦從心主宰以制之，使不行惡而能行諸善耳。昔天親謗大乘，逮其開
悟，欲割舌以謝罪；無著止之，令顯揚大乘以成就功德，亦此理矣。故大乘法必先
令悟煩惱之體即菩提體，生死之體即涅槃體，捨除煩惱生死，主乎心而不傷乎體，
是為不斷而斷。龐居士曰：『但願空諸所有，切莫實諸所無』。故望學佛者能善用
其心，心能轉物，則若家、若國、若社會、若世界之一切眷屬眾生，皆菩提功德之
勝緣；家庭、國家、社會、世界乃至宇宙萬有，皆涅槃圓常之實相。維摩詰之不可
思議解脫，人人有分，應大欣慶！深體會之，毋令大迦葉尊者空為吾曹號泣也。三
萬二千天子皆發無上正等正覺之心，乃誓不求人天福果、聲聞辟支佛果、權乘現神
通菩薩果，決定唯求無上真果覺也，彼天子亦大丈夫哉！
<頁 id="11p870"/>
<段/>【紀】　　我等何為永絕其根四句：見先證小乘果者，以內獲涅槃之樂，外斷生死之
累，故生貪著，發大乘心，實覺甚難。
<壬>壬二　維摩詰正讚</壬>
<段/><偈>　爾時、維摩詰語大迦葉：『仁者！十方無量阿僧祇世界中作魔王者，多是住不可
思議解脫菩薩，以方便力故，教化眾生，現作魔王。又、迦葉！十方無量菩薩，或有
人從乞手、足、耳、鼻、頭、目、髓、腦、血、肉、皮、骨，聚落、城邑，妻子、奴
婢，象、馬、車、乘，金、銀、琉璃、硨磲、碼腦、珊瑚、琥珀、真珠、阿貝，衣服
、飲食，如此乞者多是住不可思議解脫菩薩，以方便力而往試之，令其堅固。所以者
何？住不可思議解脫菩薩，有威德力，故行逼迫，示諸眾生如是難事。凡夫下劣無有
力勢，不能如是逼迫菩薩，譬如龍象蹴踏，非驢所堪。是名住不可思議解脫菩薩智慧
方便之門』。</偈>
<段/>【釋】　　夫苦樂、利衰猶人所能忍，至於勝劣、尊卑、榮辱、勞逸、邪正、順逆之
<頁 id="11p871"/>
見泯除無跡，是真難能之事。以菩薩而現為魔逆，使稍有為己之見存，又寧能為之
哉！故獨舉是以歎不可思議解脫方便智慧之德。夫然、舍利弗、迦葉等示為聲聞，
以受訶、以自貶，發人大乘之心，斯為真住不可思議解脫；其功不在維摩詰下，明
矣。
<段/>【紀】　　魔王，我貪生死最有力者。十方無量菩薩下，手足耳鼻等，見內應一切捨
；聚落城邑等，見內與外皆應一切捨；金銀琉璃等，見外應一切捨也。
<己>己二　觀佛國主伴因果</己>
<庚>庚一　觀眾生品</庚>
<品>觀眾生品第七</品>
<段/>【釋】　　眾生者、佛國之伴侶，佛陀者、佛國之主導。然無所往而非佛陀，無所往
而非佛國也。如一切法而無二相，烏有指之為佛陀、佛國者哉？亦應眾生心量，循
共業發現耳。既明佛國依正，欲知其用，故觀佛國主伴因果。欲明佛國佛所行道，
<頁 id="11p872"/>
故先之以觀眾生也。觀是能觀之智，眾生是所觀之境。夫取佛土所以成就眾生，成
就眾生即以淨佛國土。然必觀察眾生是何，乃能成就眾生。心、佛、眾生三無差別
：上來皆觀心也，此第七品觀眾生，下第八品觀佛也；不二品以下，則進之無差別
也。
<段/>如何觀察眾生，經中具有明文，不須先述。茲為略釋眾生一名：一者、眾生，
猶云一切有生之類。依成唯識論述記說：眾生亦兼無情植物而言。故此眾生一名，
若為類名，當以有情一名為正。圓覺經謂：我是眾生，則是非我，我是眾生非彼我
故，亦指此義而言。二者、眾謂眾多，生謂生起。五陰正名五蘊，有處亦名五眾，
謂眾色法聚乃至眾識法聚也。五蘊和合相之謂眾，和合相起續之謂生。眾者、和合
假相，生者、起續假相。和合假相，世人之所謂性；起續假相，世人之所謂命；依
茲二假，立眾生名。三者、眾謂無生四聖法界之眾，生謂輪迴分段生死六凡法界有
情生命之類，此依十法界立名者。此眾生一名之界說，大抵如是。
<頁 id="11p873"/>
<段/>【紀】　　此品眾生二字，以六道言，應專指有情，即薩埵之義。或云眾多生起為眾
生，係指十八界言。佛亦為究竟眾生。
<辛>辛一　理觀</辛>
<壬>壬一　如幻非有觀</壬>
<段/><偈>　爾時、文殊師利問維摩詰言：『菩薩云何觀於眾生』？維摩詰言：『譬如幻師見
所幻人，菩薩觀眾生為若此。如智者見水中月，如鏡中見其面像，如熱時燄，如呼聲
響，如空中雲，如水聚沫，如水上泡，如芭蕉堅，如電久住，如第五大，如第六陰，
如第七情，如十三入，如十九界，菩薩觀眾生為若此。如無色界色，如焦穀芽，如須
陀洹身見，如阿納含入胎，如阿羅漢三毒，如得忍菩薩貪恚毀禁，如佛煩惱習，如盲
者見色，如入滅盡定出入息，如空中鳥跡，如石女兒，如化人煩惱，如夢所見己寐，
如滅度者受身，如無煙之火，菩薩觀眾生為若此』。</偈>
<段/>【釋】　　初譬如幻師觀所幻人至如電久住，觀眾生如幻也。次如第五大至無煙之火，
<頁 id="11p874"/>
觀眾生非有也。合之為從假入空觀。
<圖 f="images/07-0874.png"/>
<圖文字>
　　　　　　　　┌─一地大─┬─質┐
　　　　　　　　├─二水大─┘　　├─有
　　　　五　大─┼─三火大─┬─力┘
　　　　　　　　├─四風大─┘
　　　　　　　　└─五空大──────非有
　　　　　　　　┌─一色陰───色┐
　　　　　　　　├─二受陰─┐　　│
　　　　六　陰─┼─三想陰　│　　├─有
　　　　　　　　├─四行陰　├─心┘
　　　　　　　　├─五識陰─┘
　　　　　　　　└──────────非有
<頁 id="11p875"/>
　　　　　　　　┌眼────┐
　　　　　　　　├耳────┤
　　　　　　　　├鼻────┼─身┐
　　　　七　情─┼舌────┤　　│
　　　　　　　　├身────┘　　├─有
　　　　　　　　├意──────心┘
　　　　　　　　└──────────非有
　　　　　　　　┌─六根─┬─────有
　　　　十三入─┼─六塵─┘
　　　　　　　　└─第十三入─────非有
　　　　　　　　┌─六根─────┐
　　　　十九界─┼─六塵─────┼─有
　　　　　　　　├─六識─────┘
　　　　　　　　└─第十九界─────非有
</圖文字>
<頁 id="11p876"/>
<段/>【紀】　　此章，為如幻非有觀，亦名從假入空觀，簡名空觀。謂有情世間、器世間
，皆為和合、相續、假相而成，妄執為實。凡修行人，便當觀此假相為空，以遣其
執。幻師喻眾生自心，幻人喻變造諸相，雖有業用，但知空寂。如呼聲響句：為空
谷傳聲。如芭蕉堅句：為和合假相。如電久住句：為剎那相續。上皆幻境，下皆非
有境。如第五大句：諸法中只有四大，故五大非有也。如第六陰句：法稱五陰，六
陰則非有也。以及須陀洹預入聖流，不起身見；阿那含名為不來，不應入胎；阿羅
漢解煩惱縛，不應有毒；至佛菩薩，不應有毀禁貪恚煩惱諸習。
<壬>壬二　慈悲喜捨觀</壬>
<段/><偈>　文殊師利言：『若菩薩作是觀者，云何行慈』？維摩詰言：『菩薩作是觀已，自
念：我當為眾生說如斯法，是即真實慈也。行寂滅慈，無所生故；行不熱慈，無煩惱
故；行等之慈，等三世故；行無諍慈，無所起故；行不二慈，內外不合故；行不壞慈
，畢竟盡故；行堅固慈，心無毀故；行清淨慈，諸法性淨故；行無邊慈，如虛空故；
<頁 id="11p877"/>
行阿羅漢慈，破結賊故；行菩薩慈，安眾生故；行如來慈，得如相故；行佛之慈，覺
眾生故；行自然慈，無因得故；行菩提慈，等一昧故；行無等慈，斷諸愛故；行大悲
慈，導以大乘故；行無厭慈，觀空無我故；行法施慈，無遺惜故；行持戒慈，化毀禁
故；行忍辱慈，護彼我故；行精進慈，荷負眾生故；行禪定慈，不受味故；行智慧慈
，無不知時故；行方便慈，一切示現故；行無隱慈，直心清淨故；行深心慈，無雜行
故；行無誑慈，不虛假故；行安樂慈，令得佛樂故：菩薩之慈，為若此也』。文殊師
利又問：『何謂為悲』？答曰：『菩薩所作功德，皆與一切眾生共之』。『何謂為喜
』？答曰：『有所饒益，歡喜無悔』。『何謂為捨』？答曰：『所作福祐，無所希望
』。</偈>
<段/>【釋】既觀眾生如幻非有，菩薩又何為發慈、悲、喜、捨度眾生哉？此文殊師利
所由問之也。答云：正因眾生如此，而諸眾生妄想執著不自覺知，深可悲憫，故說
如斯法令得悟，即真實慈。然欲令之得悟，或可頓悟，或必漸悟。以慈悲故，放下
<頁 id="11p878"/>
威光，說三乘法以為階梯，說人天法以為階梯，導之轉惡為善，轉動為靜，轉染為
淨。修學無量法門，隨機利化，種種不一，此為從空出假觀也。
<段/>【紀】　　此為慈悲喜捨觀，亦名從空出假觀，簡名假觀。此雖分慈、悲、喜、捨為
四，但說慈較廣，餘三皆略。讀經者，能以廣顯略，以略攝廣，見慈為根本自心；
能明乎慈，即明乎悲、喜、捨矣。淨明為菩薩作是觀已二句：因眾生多不明斯究竟
法故。行等之慈句：顯法平等，無有高下故。無所起故句：一有所起，便落法相名
言，不能無諍故。阿羅漢，有三義：一曰無生，能了法性無生也。二曰殺賊，能滅
煩惱諸毒也。三曰應供，應受人天供養也。得如相故句：謂一如無二如。無因得故
句：謂本心所自有。等一味故句：謂無所差別。無遺惜故句：謂不留餘地。不受味
故句：謂不貪樂禪味。無不知時故句：謂各得其宜。皆與一切眾生共之句：謂令諸
眾生皆解脫一切煩惱生死之苦耳。
<壬>壬三　依住根本觀</壬>
<頁 id="11p879"/>
<段/><偈>　文殊師利又問：『生死有畏，菩薩當何所依』？維摩詰言：『菩薩於生死畏中，
當依如來功德之力』。文殊師利又問：『菩薩欲依如來功德之力，當如何住』？答曰
：『菩薩欲依如來功德力者，當住度脫一切眾生』。又問：『欲度眾生，當何所除』
？答曰：『欲度眾生，除其煩惱』。又問：『欲除煩惱，當何所行』？答曰：『當行
正念』。又問：『云何行於正念』？答曰：『當行不生不滅』。又問：『何法不生，何
法不滅』？答曰：『不善不生，善法不滅』。又問：『善、不善孰為本』？答曰：『
身為本』。又問：『身孰為本』？答曰：『欲貪為本』。又問：『欲貪孰為本』？答
曰：『虛妄分別為本』。又問：『虛妄分別孰為本』？答曰：『顛倒想為本』。又問
：『顛倒想孰為本』？答曰：『無住為本』。又問：『無住孰為本』？答曰：『無住
則無本。文殊師利！從無住本立一切法』。</偈>
<段/>【釋】　　此文凡二：一者、善不善法，二者、善不善法之本。不善法、謂凡夫生死
，善法、謂如來功德，不善法、善法根本，謂無明妄動與真如覺性。
<頁 id="11p880"/>
<段/>夫發心本為解脫苦、空、無常、無我之生死，然滅受而取證又不能完具乎佛法
，故又當於生死中行菩薩道，宏度群生，圓修佛德。但生於無明，死於無明，雖至
地上菩薩見佛性猶有障羅縠，在生位猶有迷隔陰，一念失照，恆沙患起，夫生死乃
如是其可畏也。設因生死可畏，心懷怯弱，或求速證涅槃退墮二乘，又如何護持歟
？妙德舉此以問，淨名答以當依如來功德之力，此即菩薩之念佛也。佛華嚴經明初
地至十地菩薩，不離念佛是也。蓋菩薩本為修滿佛功德故不滅度，然則設生怯弱欲
退，即觀佛之功德，依之生大歆仰，勇猛精進之心自不期而壯往直前。且知佛威德
力無在不存，發菩薩心雖處生死，常為諸佛之所加被護持，故無所畏。又、觀諸佛
本因地中，皆曾歷劫處於生死，修德利眾，卒成佛果；引佛自況，夫復何畏！然欲
依如來功德力，當如何居心乎？答曰：必常存心度脫一切眾生乃可。不常存心度脫
一切眾生，則忘失菩薩心，忘失菩薩心則不能與佛心吻合，諸佛無從加護，故不獲
依如來功德力住。然度眾生何所除脫？則亦除其煩惱而已。煩惱者何？諸躁動擾亂
<頁 id="11p881"/>
身心者是也。故除煩惱，常行正念，念不失正，自無躁動擾亂之患。何為正念？念
佛、念法、念僧、念天、念戒、念定是也。卓爾精純，湛然明了，諸惡無從發生，
眾善得其長養。此之一負、一正，一向、一背，旁敲側擊，密顯中道。中道者何？
不善不生、善法不滅之正念也。
<段/>夫善、不善性空，隨所得身以為本，建善不善之界，起善不善之業。然得身乃
由於夙生愛取之惑，儲為引業無明，發行、生識，於有緣處忽起欲愛，遂成業繫受
身。欲貪以虛妄分別為本者，前之六識因境界風動而分別六塵，遂起愛、不愛也。
顛倒想、即後二識因無明風動者也。又、虛妄分別即六、七二識遍計執性；顛倒想
是八識染分依他起性，乃非有現有，非無現無者。無住：一、指根本無明，不覺妄
動，剎那不住，故名無住；一、指真如，於一切法常為體性，無依住故名為無住。
真如絕對不自知故，不可守故，即是無明妄動。無明妄動無自體故，無可得故，即
是真如。真如為一切善法本，無明為一切不善本，於此更無元本，故曰從無住本立
<頁 id="11p882"/>
一切法。知夫身與無住為善、不善之本，則轉不善為善固無難也。此為從空假入中
道觀也。
<段/>【紀】　　依住根本觀，亦名空假平等觀，簡曰中觀。惟此可作淨佛國土正宗觀。生
死有畏句：因由種種煩惱結成。當依如來功德之力句：即當觀佛，禮佛──觀禮佛
像、此屬身業者──，念佛──屬口業者，憶佛──屬意業者。正念、即謂直心正
念真如，如見一切法，了原無有二相。更知一念無明不滅，便使善法不生；倘能行
於正念，便了善法顯現不滅。所以經言：不善不生、善法不滅也。善不善皆屬行業
，故又云身為本。倘離於身，則善、不善皆無相可得。推之三業──身、口、意─
─亦皆以身為本，無身則自無口與意耳。欲貪為本句：凡人生於無明，實因過去生
中未斷貪欲，死後皆歸在第八識──阿賴耶識──根本無明中，隨業依類受生。虛
妄分別為本句：由六根、六塵、起六識分別也。顛倒想為本句：謂法本無生，妄計
有生。無住為本句：謂真如不守自性妄動──非真如不守自性，因無明妄動，瞥爾
<頁 id="11p883"/>
一念，自離自性。總之、根、身、器界種子之相，皆由八識顯現。但八識所由能顯
現此根、身、器界種子之相者，又實依無住（即真如不守自性之妄動），與真如（
即具有恆沙無量妄染之真如）二者為本耳。依無明為不覺義，依真如為覺義。此經
雖顯此種種不淨之法，是在善修者反之從真如為本，則又皆為種種淨法。此段為全
經示行之徑路，望諸君務當留意，其念之哉！
<辛>辛二　事證</辛>
<段/><偈>　時維摩詰室有一天女，見諸天人聞所說法，便現其身，即以天華散諸菩薩、大弟
子上。華至諸菩薩，即皆墮落，至大弟子便著不墮。一切弟子神力去華，不能令去。
爾時、天問舍利弗：『何故去華』？答曰：『此華不如法，是以去之』。天曰：『勿
謂此華為不如法。所以者何？是華無所分別，仁者自生分別想耳。若於佛法出家，有
所分別為不如法，若無所分別是則如法。觀諸菩薩華不著者，已斷一切分別想故。譬
如人畏時，非人得其便；如是弟子畏生死故，色、聲、香、味、觸得其便也。已離畏
<頁 id="11p884"/>
者，一切五欲無能為也。結習未盡，華著身耳；結習盡者，華不著也』。</偈>
<段/><偈>　舍利弗言：『天止此室，其已久如』？答曰：『我止此室，如耆年解脫』。舍利
弗言：『止此久耶』？天曰：『耆年解脫，亦何如久』？舍利弗默然不答。天曰：『
如何耆舊、大智而默』？答曰：『解脫者無所言說，故吾於是不知所云』。天曰：『
言說文字皆解脫相，所以者何？解脫者，不內、不外、不在兩間，文字亦不內、不外
、不在兩間。是故舍利弗！無離文字說解脫也。所以者何？一切諸法是解脫相』。舍
利弗言：『不復以離淫、怒、癡為解脫乎』？天曰：『佛為增上慢人說離淫、怒、癡
為解脫耳，若無增上慢者，佛說淫、怒、癡性即是解脫』。舍利弗言：『善哉！善哉
！天女！汝何所得、以何為證，辯乃如是』？天曰：『我無得、無證，故辯如是。所
以者何？若有得、有證者，則於佛法為增上慢』。</偈>
<段/><偈>　舍利弗問：『天！汝於三乘為何志求』？天曰：『以聲聞法化眾生故我為聲聞，
以因緣法化眾生故我為辟支佛，以大悲法化眾生故我為大乘。舍利弗！如人入瞻蔔林
<頁 id="11p885"/>
，唯嗅瞻蔔，不嗅餘香。如是若入此室，但聞佛功德之香，不樂聞聲聞、辟支佛功德
香也。舍利弗！其有釋、梵、四天王、諸天、龍、神、鬼等入此室者，聞斯上人講說
正法，皆樂佛功德之香，發心而出。舍利弗！吾止此室十有二年，初不聞說聲聞、辟
支佛法，但聞菩薩大慈大悲、不可思議諸佛之法。舍利弗！此室常現八未曾有難得之
法。何等為八？此室常以金色光照，晝夜無異，不以日月所照為明，是為一未曾有難
得之法。此室入者，不為諸垢之所惱也，是為二未曾有難得之法。此室常有釋、梵、
四天王、他方菩薩來會不絕，是為三未曾有難得之法。此室常說六波羅密不退轉法，
是為四未曾有難得之法。此室常作天人第一之樂，絃出無量法化之聲，是為五未曾有
難得之法。此室有四大藏，眾室積滿，周窮濟乏，求得無盡，是為六未曾有難得之法
。此室、釋迦牟尼佛、阿彌陀佛、阿閦佛、寶德、寶炎、寶月、寶嚴、難勝、師子響
，一切利成、如是等十方無量諸佛，是上人念時即皆為來，廣說諸佛秘要法藏，說已
還去，是為七未曾有難得之法。此室、一切諸天嚴飾宮殿、諸佛淨土皆於中現，是為
<頁 id="11p886"/>
八未曾有難得之法。舍利弗！此室常現八未曾有難得之法，誰有見斯不思議事，而復
樂於聲聞法乎』！</偈>
<段/><偈>　舍利弗言：『汝何以不轉女身』？天曰：『我從十二年來求女人相了不可得，當
何所轉？譬如幻師化作幻女，若有人問何以不轉女身，是人為正問不』？舍利弗言：
『不也，幻無定相，當何所轉』？天曰：『一切諸法亦復如是，無有定相，云何乃問
不轉女身』？即時天女以神通力，變舍利弗令如天女，天自化身如舍利弗。而問言：
『何以不轉女身』？舍利弗以天女像而答言：『我今不知何轉而變為女身』？天曰：
『舍利弗！若能轉此女身，則一切女人亦當能轉。如舍利弗非女而現女身，一切女人
亦復如是，雖現女身而非女也。是故佛說：一切諸法非男非女』。即時天女還攝神力
，舍利弗身還復如故。天問舍利弗：『女身色相，今何所在』？舍利弗言：『女身色
相，無在無不在』！天曰：『一切諸法亦復如是，無在無不在。夫無在無不在者，佛
所說也』。</偈>
<頁 id="11p887"/>
<段/><偈>　舍利弗問天：『汝於此沒，當生何所』？天曰：『佛化所生，吾如彼生』。曰：
『佛化所生，非沒生也』。天曰：『眾生猶然，無沒生也』。舍利弗問天：『汝久如
當得阿耨多羅三藐三菩提』？天曰：『如舍利弗還為凡夫，我乃當成阿耨多羅三藐三
菩提』。舍利弗言：『我作凡夫，無有是處』。天曰：『我得阿耨多羅三藐三菩提，
亦無是處。所以者何？菩提無住處，是故無有得者』。舍利弗言：『今諸佛得阿耨多
羅三藐三菩提，已得、當得如恆河沙，皆謂何乎』？天曰：『皆以世俗文字數故說有
三世，非謂菩提有去、來、今』。天曰：『舍利弗！汝得阿羅漢道耶』？曰：『無所
得故而得』。天曰：『諸佛、菩薩亦復如是，無所得故而得』。爾時、維摩詰語舍利
弗：『是天女已曾供養九十二億諸佛，已能游戲菩薩神通，所願具足，得無生忍，住
不退轉，以本願故，隨意能現，教化眾生』。</偈>
<段/>【釋】　　上觀眾生，明善不善同本，即明心、佛、眾生三無差別之理。於此現為事
實以證成之。天亦凡夫眾生，又為女身，乃能具有如來功德智慧，轉變從心，聖凡
<頁 id="11p888"/>
無界，正顯心、佛、眾生無差別也。此為一心圓融三觀。
<段/>夫華者、諸法空華也。菩薩已離分別法執，故無所著；聲聞分別取捨於涅槃、
生死等諸法，故不唯著空亦復未能空有也。此空處俗、居僧分別法執。
<段/>舍利弗問天女止室久近，天女即事而真，推同聲聞內證法性，令之自悟。又推
同一切凡夫法皆即真性。舍利弗進問其何得何證而能如是，猶是執著行位修證，未
領即事而真之旨，故進明乎無得無證。蓋有證、有得，於佛法皆屬功果邊事，非真
佛法。未得謂得，正增上慢。此空眾生與佛分別法執。
<段/>舍利弗問三乘何求，天女答以唯一佛乘故能隨現三乘。於是盛稱大乘功德，廣
顯維摩詰室八種功德。蓋此室即法性佛國，故圓具一切、隨現一切也。此空三乘分
別法執，以明唯一佛乘。瞻蔔、此云黃花。
<段/>以心幻師現種種身，雖現女身，實非男女。男女互轉，聖凡互轉，僧俗互轉，
此空二性分別法執，以明唯一佛性。明眾生無所生而生，眾生不異乎如來也。明菩
<頁 id="11p889"/>
提無所得而得，成佛無加乎自性也。於是維摩詰乃結讚天女之德，顯是示現應化。
<段/>【紀】　　此章，即世俗詞章家、劇曲家、所指為天女散華一場事實、因緣，亦全經
之奇觀也。如前述三觀，皆一心上得，三心一境上現。此又為居凡夫地位者，自身
觀察自身法。天女，即所觀之眾生，亦即菩薩，亦即是佛也。前四句為總敘，以下
皆別敘也。舍利弗答此華不如法句：即是小乘出家人法，不應著華鬘，故曰不如法
。淨名答無所分別是則如法句：實大乘菩薩法，平等之法，故曰如法。已斷一切分
別想故句：謂似以空投空，以水合水，正自無礙。結習未盡句：即謂習氣種子，根
本無明，未能斷盡也。結習已盡句：即觀一切法惟自一心，皆是真如也。耆年、耆
舊，皆天女尊稱舍利弗。解脫，為聲聞所證之果相。解脫者無所言說句：小乘執解
脫為必離文字言說。一切諸法是解脫相句：大乘見無離文字言說說解脫也。增上慢
人，指未得謂得、未證謂證，則於佛法為增上慢。且第一義中，本無能得、能證之
我，又安有所得、所證之法耶！心經言：『無罣礙故，無有恐怖』，可解舍利弗必
<頁 id="11p890"/>
欲去華之疑。又言：『無智亦無得』，可解舍利弗偏執解脫之誤。三乘，謂聲聞、
緣覺、菩薩也。本一佛乘，以方便故列為三乘。大乘，對小乘而言則有大乘，如真
大乘，則唯一佛乘耳。
<段/>天女說維摩詰之室，常現八未曾有難得之法，實顯維摩詰之法身淨土，皆依正大
乘。金色光照二句：即常寂光土。常有釋、梵、四天王二句：指福德智慧諸天人。
求女人相了不可得句：謂凡眾生相皆是菩提相。雖現女身而非女也句：反見如現男
身亦實非男。無在無不在句：謂舉能而言，一法不立；舉用而言，萬法齊彰也。更
舉夢境以證：如吾人曾於睡寐之際，禪觀之中，得見如來金色之身，得歷極樂寶嚴
之土。質以告人，多不能信，謂其不能取是境以示人，為無在故。但轉念所夢之境
，歷歷分明不昧，自信決非偽造杜撰，徒託空言。惟吾心自能見，自能知，為無不
在故。汝於此沒句：謂盡此一報身義。眾生猶然句：謂眾生畢竟寂滅義。菩提無住
處二句：謂有得便生能所二相，究竟無得乃得真性菩提。菩提，約分三種：一、實
<頁 id="11p891"/>
智菩提，二、方便菩提──無得而得，三、真性菩提──得無所得。總之、天女與
舍利弗，往來十八番問答，九番開示，皆就舍利弗之所已知、已能者，推之於其所
未知、未能。結以淨名讚歎諸德，良有由矣。
<庚>庚二　觀佛道品</庚>
<品>佛道品第八</品>
<段/>【釋】　　佛道、梵語佛陀菩提。菩提、古翻為道，乃就中國所謂──先王之道，強
名曰道──之道以意譯之。據實、道路之道，梵語乃末伽也。故唐人譯菩提為覺，
不譯為道。然覺之一字亦不能盡之。要之、佛所成就圓滿之一切淨善福慧法，總名
為佛菩提，即此所謂佛道是也。前一品觀眾生以上達乎佛，此品明佛道以下達乎眾
生。前問疾品正明室空，所謂雖觀諸佛國土永寂如空，而現種種清淨佛土是也。此
觀眾生品、佛道品，正明無諸侍者，所謂一切眾魔及諸外道皆吾侍也。是以觀眾生
之佛法，求佛到於眾生，而成佛國主伴因果。
<頁 id="11p892"/>
<辛>辛一　求菩提於煩惱</辛>
<壬>壬一　通達佛道</壬>
<段/><偈>　爾時、文殊師利問維摩詰言：『菩薩云何通達佛道』？維摩詰言：『若菩薩行於
非道，是為通達佛道』。又問：『云何菩薩行於非道』？答曰：『若菩薩行五無間而
無惱恚，至於地獄無諸罪垢，至於畜生無有無明、憍、慢等過，至於餓鬼而具足功德
；行色、無色界道不以為勝；示行貪欲離諸染著，示行瞋恚於諸眾生無有恚礙，示行
愚癡而以智慧調伏其心；示行慳貪而內外所有、不惜身命，示行毀禁而安住淨戒、乃
至小罪猶懷大懼，示行瞋恚而常慈忍，示行懈怠而勤修功德，示行亂意而常念定，示
行愚癡而通達世間、出世間慧；示行諂偽而善方便隨諸經義，示行憍慢而於眾生猶如
橋樑，示行諸煩惱而心常清淨，示入於魔而順佛智慧、不隨他教；示入聲聞而為眾生
說未聞法，示入辟支佛而成就大悲、教化眾生；示入貧窮而有寶手功德無盡，示入形
殘而具諸相好以自莊嚴，示入下賤而生佛種姓中具諸功德，示入贏劣醜陋而得那羅延
<頁 id="11p893"/>
身、一切眾生之所樂見，示入老病而永斷病根、超越死畏；示有資生而恆觀無常、實
無所貪，示有妻妾婇女而常遠離五欲淤泥；現於訥鈍而成就辯才、總持無失，示入邪
濟而以正濟度諸眾生，現遍入諸道而斷其因緣，現於涅槃而不斷生死。文殊師利！菩
薩能如是行於非道，是為通達佛道。</偈>
<段/>【釋】　　非道謂非佛道，三世、二十五有、煩惱雜染、業雜染、生雜染以及二乘之
道，皆非佛道。雖非佛道而實一切皆是佛道，何者？非道得其通達，即是佛道。譬
如奸盜頑囂，能歸正化，何非良民？五逆、三惡是世間之惡法。十善、八定是世間
之善法，三毒、六蔽、諂偽、憍慢、煩惱、魔事是世出世間之惡法，聲聞、辟支是
世出世間之善法，貧窮、形殘、下賤、贏劣醜陋、老病是人間苦事，資生、妻妾婇
女是人間之樂事：凡是種種示現，各得其反而適乎正。現於訥頓而成就辯才總持無
失，是行於愚夫而不墮於愚夫也；示入邪濟而以正濟度諸眾生，是行於外道而不墮
於外道也；現遍入諸道──謂六道輪迴也──而斷其因緣，是行於世間而不墮於世
<頁 id="11p894"/>
間也，亦即不墮於三界凡夫也；現於涅槃而不斷生死，是行於涅槃而不墮於涅槃也
，亦即不墮於二乘聖人也。在非道而超出非道，故得即諸非道通達佛道。
<圖 f="images/07-0894.png"/>
<圖文字>
　　　　　　　　　┌─四部洲──┐┌─南
　　　　　　　　　│　　　　　　└┼─東　　┌─地獄
　　　　　　　　　├─四惡趣─┐　├─西　┌┼─餓鬼　┌─四王天
　　　　　　　　　│　　　　　│　└─北　│├─畜生　├─忉利天
　　　　　　　　　│　　　　　└─────┘└─修羅　├─夜摩天
　　　　　　　　　├─六欲天─────────────┼─兜率天
　　　　　　　　　│　　　　　　　　　　　　　　　　　├─化樂天
　　　　二十五有─┼─大梵天　　　┌─初禪　　　　　　└─他化天
　　　　　　　　　│　　　　　　　├─二禪
　　　　　　　　　├─四禪天───┼─三禪　┌─空無邊處
　　　　　　　　　│　　　　　　　└─四禪　├─識無邊處
　　　　　　　　　├─四空天────────┼─無所有處
　　　　　　　　　│　　　　　　　　　　　　└─非非想處
　　　　　　　　　├─無想天…………………………純外道天
　　　　　　　　　│
　　　　　　　　　└─那含天…………………………五不還天
</圖文字>
<頁 id="11p895"/>
<段/>【紀】　　此章、若菩薩行五無間八句：指三惡道言，皆由因示果也。五無間，係造
五逆惡者所受之地獄名，即阿鼻地獄。地獄分寒、熱，劫數長短滿，則皆可超脫耳
。惟無間地獄，一經墮入，歷時最長，受苦無間。有如世間罪人，永遠監禁。
<段/>西域佛典中，載菩薩應身惡道救度眾生者，如文殊曾現無間業，地藏曾常住於
地獄，釋尊曾入畜生道，觀音曾入餓鬼道，斑斑可考。行色無色界道二句：指行三
界言。示行貪欲六句：指行三毒言。示行慳貪十四句：指示六度而自行六蔽言。世
間出世間慧，謂後得智與根本智也。猶如橋樑四字：謂戒謹心與恐懼心也。憍慢為
根本煩惱，憍則屬於慢相，慢則約有九種。諸煩惱三字，總上來所述各類惡法。魔
，約有十類，如楞嚴想陰定境十重差別中，有怪鬼、魃鬼、魅鬼，年老成魔等是。
不隨他教句：以上皆敘世間有漏法。示入聲聞句：以下皆敘出世無漏法。辟支佛為
獨覺果，亦不過藉顯神通，使人生信仰心。貧窮，為人世苦惱事相。那羅延，為堅
固義，又翻為金剛。佛種性，有二種釋：一、由天竺人種推之者，剎帝利種為最貴
<頁 id="11p896"/>
。二、由十法界推之者，佛乘位為最貴。示有資生句：言世之俗事。示入邪濟三句
：言外道之度眾。現遍入諸道四句：又總示輪迴六道生死也。
<壬>壬二　明如來種</壬>
<癸>癸一　正明塵凡是如來種</癸>
<段/><偈>　於是維摩詰問文殊師利：『何等為如來種』？文殊師利言：『有身為種，無明、
有愛為種，貪、恚、癡為種，四顛倒為種，五蓋為種，六入為種，七識處為種，八邪
法為種，九惱處為種，十不善道為種。以要言之，六十二見及一切煩惱，皆是佛種』
。曰：『何謂也』？答曰：『若見無為入正位者，不能復發阿耨多羅三藐三菩提心。
譬如高原陸地不生蓮華，卑溼淤泥乃生此華。如是見無為法入正位者，終不復能生於
佛法，煩惱泥中乃有眾生起佛法耳。又如植種於空，終不得生，糞壤之地乃能滋茂。
如是入無為正位者不生佛法，起於我見如須彌山，猶能發於阿耨多羅三藐三菩提心、
生佛法矣。是故當知一切煩惱為如來種。譬如不下巨海，不能得無價寶珠，如是不入
<頁 id="11p897"/>
煩惱大海，則不能得一切智寶』。</偈>
<段/>【釋】　　夫佛種從緣起，最初欣求佛道之心，即如來種。而彼最初發心者，實具足
一切煩惱眾生，非佛、非菩薩、尤非二乘聖人也。故曰：一有身、二惑、三毒、四
倒、五蓋、六入、七識處、八邪法、九惱處、十不善道以至一切煩惱，皆為佛種。
畏煩惱，離生死，住無為，守空寂，則不能生佛功德也。
<圖 f="images/07-0897.png"/>
<圖文字>
　　　　　　　　┌─於身不淨計淨
　　　　四顛倒─┼─於受非樂計樂
　　　　　　　　├─於心無常計常
　　　　　　　　└─於法無我計我
　　　　　　　　┌─五超雜居識處
　　　　　　　　├─離生喜樂識處
　　　　　　　　├─定生喜樂識處
<頁 id="11p898"/>
　　　　七識處─┼─離喜妙樂識處
　　　　　　　　├─空無邊識處
　　　　　　　　├─識無邊識處
　　　　　　　　└─無所有識處
　　　　　　　　┌─我
　　　　　　　　├─人
　　　　　　　　├─眾生
　　　　八邪法─┼─壽者
　　　　　　　　├─斷
　　　　　　　　├─常
　　　　　　　　├─有
　　　　　　　　└─無
<頁 id="11p899"/>
　　　　　　　　┌─愛我怨敵────過去
　　　　　　　　│
　　　　九惱處─┼─憎我親友────現在
　　　　　　　　│
　　　　　　　　└─惱我自身────未來
</圖文字>

<段/>【紀】　　有生為種二句：明業報身，因癡有愛，皆可為修如來之正因。若見無為入
正位者二句：明阿羅漢證到無生，則不復發大乘之道意。起我見如須彌山句：由好
勝、上慢、貪著來；其實、在好勝者，正可移好勝之心，誓成無上佛道。在上慢者
，正可移上慢之心，誓斷無邊煩惱。在貪著者，更可移此貪著之心，誓學無量法門
，誓度無邊眾生。而此又概明佛道之緣耳。
<癸>癸二　反明真聖非如來種</癸>
<段/><偈>　爾時、大迦葉歎言：『善哉！善哉！文殊師利快說此語，誠如所言，塵勞之儔為
如來種。我等今者不復堪任發阿耨多羅三藐三菩提心。乃至五無間罪猶能發意生於佛
<頁 id="11p900"/>
法，而今我等永不能發。譬如根敗之士，其於五欲不能復利；如是聲聞諸結斷者，於
佛法中無所復益，永不志願。是故文殊師利！凡夫於佛法有反復，而聲聞無也。所以
者何？凡夫聞佛法，能起無上道心，不斷三寶。正使聲聞終身聞佛法、力、無畏等，
永不能發無上道意』。</偈>
<段/>【釋】　　此文大迦葉與文殊師利合唱，其所以獎勵塵勞之儔發大心者至矣，願居塵
勞者勿生退屈而辜負迦葉之苦心也。據實、小乘證涅槃者，亦非不能迴向大乘。但
以生死之畏既離，親愛之恩先捨，無足生其欣厭，起其慈悲，又有涅槃之安、三昧
之樂之可自居，故未易迴心耳。
<段/>【紀】　　此聖字，專指二乘聖果者言。根敗，謂五根毀敗，麻木不仁。不能復利句
：謂不復能領略利益。凡夫於佛法有反覆句：謂即現在不信或詆毀，然已初種佛法
善根於心中，不過現時尚不信或詆毀耳。但於第二次觸發時，則必先知有前次佛法
，顯現當前，自較前次深入議擬思量，或由此起信發心，而至究竟成就佛果。此又
<頁 id="11p901"/>
概明佛道之因也。
<辛>辛二　攝塵緣為佛事</辛>
<段/><偈>　爾時、會中有菩薩名普現色身，問維摩詰言：『居士父母、妻子、親戚、眷屬、
吏民、知識悉為是誰？奴婢、僮僕、象馬、車乘皆何所在』？於是維摩詰以偈答曰：
『智度菩薩母，方便以為父，一切眾導師，無不由是生。法喜以為妻，慈悲心為女，
善心誠實男，畢竟空寂舍。弟子眾塵勞，隨意之所轉。道品善知識，由是成正覺。諸
度法等侶，四攝為妓女，歌詠誦法言，以此為音樂。總持之園苑，無漏法林樹，覺意
淨妙華，解脫智慧果。八解之浴池，定水湛然滿，布以七淨華，浴此無垢人。象馬五
通馳，大乘以為車，調御以一心，遊於八正路。相具以嚴容，眾好飾其姿，慚愧之上
服，深心為華鬘。富有七財寶，教授以滋息，如所說修行，迴向為大利。四禪為床座
，從於淨命生，多聞增智慧，以為自覺音，甘露法之食，解脫味為漿，淨心以澡浴，
戒品為塗香。摧滅煩惱賊，勇健無能踰，降伏四種魔，勝旛建道場。雖知無起滅，示
<頁 id="11p902"/>
彼故有生，悉現諸國土，如日無不見。供養於十方無量億如來，諸佛及己身，無有分
別想。雖知諸佛國、及與眾生空，而常修淨土，教化於群生。諸有眾生類，形聲及威
儀，無畏力菩薩一時能盡現。覺知眾魔事，而示隨其行。以善方便智，隨意皆能現：
或示老、病、死，成就諸群生，了知如幻化，通達無有礙。或現劫盡燒，大地皆洞然
，眾人有常想，照令知無常。無數億眾生，俱來請菩薩，一時到其舍，化令向佛道。
經書、禁咒術，工巧諸技藝，盡現行此事，饒益諸群生。世間眾道法，悉於中出家，
因以解人惑，而不墮邪見。或作日月天、梵王、世界主，或時作地、水、或復作風、
火。劫中有疾疫，現作諸藥草，若有服之者，除病消眾毒。劫中有饑饉，現身作飲食
，先救彼饑渴，卻以法語人。劫中有刀兵，為之起慈悲，化彼諸眾生，令住無諍地。
若有大戰陣，立之以等力，菩薩現威勢，降伏使和安。一切國土中，諸有地獄處，輒
往到於彼，勉濟其苦惱。一切國土中，畜生相食噉，皆現生於彼，為之作利益。示受
於五欲，亦復現行禪，令魔心憒亂，不能得其便。火中生蓮華，是可謂希有，在欲而
<頁 id="11p903"/>
行禪，希有亦如是。或現作淫女，引諸好色者，先以欲鉤牽，後令入佛智。或為邑中
主，或作商人導，國師及大臣，以祐利眾生。諸有貧窮者，現作無盡藏，因以勸導之
，令發菩提心。我心憍慢者，為現大力士，消伏諸貢高，令住無上道。其有恐懼眾，
居前而慰安，先施以無畏，後令發道心。或現離淫欲，為五通仙人，開導諸群生，令
住戒、忍、慈。見須供事者，現為作僮僕，既悅可其意，乃發以道心。隨彼之所須，
得入於佛道；以善方便力，皆能給足之。如是道無量，所行無有涯，智慧無邊際，度
脫無數眾。假令一切佛，於無數億劫，讚歎其功德，猶尚不能盡。誰聞如是法，不發
菩提心？除彼不肖人，癡冥無智者』。</偈>
<段/>【釋】　　普現色身菩薩，即普現三界、七趣、二十五有，種種形類色身者是也。按
在他經，如月上女經等，嘗載：維摩詰姓雷氏，妻曰金姬，男名善思，女名月上。
故維摩詰乃於佛時，在天竺實有生身之處者。玄奘大師西域記，亦載嘗瞻禮其臥病
之遺室，固非眾香國菩薩暫來應化之可比也。但此中普現色身舉問其父母、妻子、
<頁 id="11p904"/>
親戚、眷屬、吏民、知識、奴婢、僮僕及諸所有胥何所在，而維摩詰悉舉佛法以答
之者，正明佛國主伴交徹，因果圓融，即俗而真，即事而理，頭頭顯露，物物全彰
，無障無礙，非自非他，此大乘不可思議解脫之至也。故曰：『誰聞如是法，不發
菩提心？除彼不肖人，癡冥無智者』。可謂竭法界之樞機，而罄其鼓舞軒揚之能事
者矣。
<段/>淨名答偈，析為三段：一、明種種皆為佛法，智度菩薩母以至勝旛建道場是也
。此又有二：甲、佛法眷屬，智度菩薩母以至以此為音樂是也。乙、佛法資具，總
持之園苑以至勝旛建道場是也。二、明種種皆由示現，雖知無起滅以至皆能給足之
是也。三、讚勝德勸發大心，如是無量以至癡冥無智者是也。
<圖 f="images/07-0904.png"/>
<圖文字>
　　　　　　　　┌─戒淨
　　　　　　　　├─心淨
　　　　　　　　├─見淨
<頁 id="11p905"/>
　　　　七淨華─┼─度疑淨
　　　　　　　　├─分別道淨
　　　　　　　　├─行斷知見淨
　　　　　　　　└─涅槃淨
　　　　　　　　┌─信
　　　　　　　　├─進
　　　　　　　　├─戒
　　　　七財寶─┼─慚愧
　　　　　　　　├─聞
　　　　　　　　├─捨
　　　　　　　　└─定慧
<頁 id="11p906"/>
　　　　　　　　┌─欲
　　　　四　魔─┼─身
　　　　　　　　├─死
　　　　　　　　└─天
</圖文字>

<段/>劫，梵語具云劫波，此翻時分，近人所謂時間是。短至一剎那劫，長至微塵點
劫，皆得名之為劫。然通常所稱為劫者，就此娑婆器世間長時代言。此又分三：一
者、小劫：依南閻浮提人壽計算之，從八萬四千歲每過百年減除一歲，減至十歲，
再從十歲每過一代倍倍增加，又增至八萬四千歲，如此一減、一增，為一小劫。減
至十歲前有疫癘、饑饉、刀兵三災，死人萬分之九千九百九十九，謂小三災。二者
、中劫：積二十小劫以為一中劫，此中劫即人之世界生存期限。三者、大劫：合四
中劫為一大劫，指此世界經歷成、住、壞、空各二十小劫言。人之世界生存之期，
即住劫也。住劫二十劫滿，則入壞劫，人類與有生命者先空，其次植物、礦物等亦
<頁 id="11p907"/>
漸壞。其壞之者，凡分三種大災：一為火災，壞至初禪天止。經七火災，有一水災
，壞至二禪天止。經七水災，有一風災，壞至三禪天止。
<段/>【紀】　　此章、普現色身菩薩之問，實由上問疾品中，空其室中無諸所有等句而來
。淨名之答偈中，智度菩薩母句：即指摩訶般若波羅密多，證入無生──即五蘊諸
法皆空──能生菩薩諸功德法。智度之智，乃不起分別之根本智。方便以為父句：
謂一切善行──後得智。本末互賅，法體顯現，故曰父母。一切眾導師句：即指十
方三世諸佛也。因諸佛接引眾生，離一切苦，得究竟樂，故曰導師。法喜以為妻句
：謂樂法不復樂於五欲，心與法相交融和合，故曰為妻。菩薩得初地為歡喜地，又
曰極喜地。慈悲以為女句：謂慈祥悲憫，皆顯柔和事相，故曰為女。善心誠實男句
：謂信心慚愧，具堅強功能，故曰誠實男。畢竟空寂舍句：謂以空寂之舍，喻法性
空。弟子眾塵勞句：謂以八萬四千人喻塵勞眾。隨意之所轉句：謂本可轉塵勞為菩
提也。善知識，謂諸助道者。善知識，約有教授、同行、外護三種。總持之園苑二
<頁 id="11p908"/>
句：陀羅尼，寓翻遮正合義。總持有念總持、定總持二種。覺意、指三十七道品中
七覺、七意言。八解，指八背捨言。五通，六通除漏盡通言。一心，指車軸言。慚
愧之上服句：見善根依慚愧起故。從於淨命生句：見不入邪定、不為禪縛故。雖知
無起滅句：謂本因不動故。示彼故有生句：謂隨緣顯現故。悉見諸國土至降伏使和
安，為各說依正，示報有常無常也。覺知眾魔事四句：謂於魔處隨示而化魔也。世
間眾道法四句：謂於外道出家而化外道也。劫中有疾疫十六句：謂於劫中隨示而解
劫也。示受於五欲句：謂因魔持五欲以惱亂人故。先以欲鉤牽句：謂因貪欲者，必
向其說欲，乃可隨順得入故。大力士，兼智勇而言。皆能給足之句：謂不令其圓滿
如意、慶快生平也。如是道無量四句：見一切眾生之業力，雖不可思議，而菩薩為
度一切眾生故，其神通方便之力，亦是不可思議。其實諸菩薩之心，與一切眾生之
心，本同體真如故。茲舉近事以明之：現代末法中，凡疾疫、刀兵、饑饉之劫，屢
見不鮮，豈諸佛菩薩無此神通方便之力以救度歟？其實多由一切眾生共同招感之業
<頁 id="11p909"/>
力，瀰漫無盡，障蔽最深。還求各自投誠、懺悔自心，立弘誓願，遠離惡法，不復
更造，則知般若波羅密多，能除一切苦，真實不虛耳。\
<庚>庚一　入不二法門品</庚>
<品>入不二法門品第九</品>
<段/>【釋】　　夫數非止乎二，而今曰不二者、何耶？蓋二者、對待也，隨舉一法之名，
即有非此一法者與之相對待。如舉曰人，則人之外一切皆為非人，人與非人相對成
二，此二即攝盡一切法。故不二者，非以其是三、四、五、六、七、八等等也，亦
非以其是一也。何則？一與非一相對，三與非三相對，乃至十與非十、百與非百、
千與非千、萬與非萬相對，此皆二也，非不二也。夫然，則不二者，必將極乎智無
分別，如無名相，審矣。顧由淨名令諸菩薩隨意各各說之，然後會歸文殊師利之有
言顯無言，與維摩詰之無言顯無言，非徒結示宗極，亦顯法法對待，法法皆到達乎
不二之地，非僅以默然為高，或借為藏拙。於此經內，舍利弗亦嘗默然矣，何以不
<頁 id="11p910"/>
為文殊師利歎為真入不二法門也耶？世之辯難相詰，亦多理屈辭窮，默然無說，豈
皆真入不二法門也耶？蓋是窮微盡化，絕量超宗，洞然明白，寂然靈照，心欲緣而
慮忘，口欲談而辭喪，於是乃歎為真入不二法門耳。此寧啞羊之類、矯亂之徒所得
假之以為式哉！一切法皆二也，默默無言猶是二也，然可由之而契會不二之心性。
門者、可由之義，入者、契會之義，故名為入不二法門。
<段/>【紀】　　此品、推窮乎名言之極而超乎名言，追窮乎數量之極而逾乎數量。絕諸對
待，不落名言，乃為真入不二法門品也。非如前依與正對待，主與伴對待者。但引
入此品中釋其義趣：則依中現正，正中現依，主中現伴，伴中現主，交徹圓融，即
事而理。諸佛（即主）、菩薩（即伴），法身（即正）、淨土（即依），頭頭顯露
，物物齊彰，無障無礙，非自非他。前指為大乘不思議解脫之至者，又為此品真入
不二法門之至也！
</檔>
